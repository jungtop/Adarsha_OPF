\r
འདུལ་བ་ན་པ་བཞུགས་སོ།།\r

\r
༄༅༅། །རྒྱ་གར་སྐད་དུ། བི་ན་ཡ་ཨུཏྟ་ར་གྲནྠ། བོད་སྐད་དུ། འདུལ་བ་\r
གཞུང་བླ་མ། བམ་པོ་དང་པོ། ཐམས་ཅད་མཁྱེན་པ་ལ་ཕྱག་འཚལ་ལོ། །སྡོམ་ལ། དུད་འགྲོ་གསུམ་དང་ལམ་གསུམ་དང༌། །བུད་མེད་གཤེགས་\r
དང་གཅོད་པ་དང༌། །འཛིན་པ་དང་ནི་བལྟབ་པ་དང༌། །སོ་དང་མོ་རེག་ཕག་མོ་\r

\r
ཡིན། །སངས་རྒྱས་བཅོམ་ལྡན་འདས་མཉན་ཡོད་ན། རྒྱལ་བུ་རྒྱལ་བྱེད་ཀྱི་ཚལ་\r
མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་ཚེ་དང་ལྡན་པ་ཉེ་བར་འཁོར་བཅོམ་\r
ལྡན་འདས་ག་ལ་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་\r
འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་ཚེ་དང་ལྡན་པ་ཉེ་བར་འཁོར་གྱིས་སངས་\r
རྒྱས་བཅོམ་ལྡན་འདས་ལ་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་རྣམས་\r

\r
དང་ལྷན་ཅིག་བསླབ་པ་མཚུངས་པར་ཞུགས་པས་བསླབ་པ་མ་ཕུལ། བསླབ་པ་ཉམས་པར་མ་བྱས་པར་མི་ཚངས་པར་སྤྱོད་པ། འཁྲིག་པ་\r
ལས་བྱུང་བའི་ཆོས་བསྟེན་ན། ཐ་ན་དུད་འགྲོའི་སྐྱེ་གནས་སུ་གཏོགས་པ་དང་ལྷན་ཅིག་ཀྱང་རུང་སྟེ། དགེ་སློང་དེ་ཡང་ཕམ་པར་གྱུར་པ་ཡིན་གྱི།\r
གནས་པར་མི་བྱའོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་མིའི་བུད་མེད་གསང་སྔགས་དང༌། སྨན་དག་\r
གིས་དུད་འགྲོའི་སྐྱེ་གནས་པར་བསྒྱུར་ཏེ་དེ་དང་ལྷན་ཅིག་མི་ཚངས་པར་སྤྱོད་པ་འཁྲིག་པ་ལས་བྱུང་བའི་ཆོས་བསྟེན་ན་ཅིར་འགྱུར་ལགས།\r
མཐར་འགྱུར་རོ། །བཙུན་པ་རེ་ཞིག་དགེ་སློང་གིས་གསང་སྔགས་དང༌། སྨན་དག་གིས་བདག་ཉིད་དུད་འགྲོའི་སྐྱེ་གནས་པར་བསྒྱུར་ཏེ། མིའི་བུད་\r
མེད་དང་ལྷན་ཅིག་མི་ཚངས་པར་སྤྱོད་པ་འཁྲིག་པ་ལས་བྱུང་བའི་ཆོས་བསྟེན་ན། ཅིར་འགྱུར་ལགས། གལ་ཏེ་འཁྲིག་པ་ལས་བྱུང་བའི་ཆོས་དང་ལྡན་པ་བྱར་མི་\r
རུང་བར་དགེ་སློང་དུ་འདུ་ཤེས་ཡོད་ལ། དེ་ཡང་བྱེད་ན་མཐར་འགྱུར་རོ། །གལ་ཏེ་དགེ་སློང་དུ་འདུ་ཤེས་མེད་ན་ཉེས་པ་སྦོམ་པོར་འགྱུར་རོ། །བཙུན་པ། རེ་\r

\r
ཞིག་དགེ་སློང་གཉིས་ཤིག་གིས་མི་བུད་མེད་དང་བདག་ཉིད་གསང་སྔགས་དང༌། སྨན་དག་གིས་\r
དུད་འགྲོའི་སྐྱེ་གནས་པར་བསྒྱུར་ཏེ། ལྷན་ཅིག་གམ། ཕན་ཚུན་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་\r
བསྟེན་ན། ཅིར་འགྱུར་ལགས། གལ་ཏེ་འཁྲིག་པ་ལས་བྱུང་བ་དང་ལྡན་པ་བྱར་མི་རུང་བར་དགེ་སློང་དུ་འདུ་ཤེས་ཡོད་ལ། དེ་\r
ཡང་བྱེད་ན་ནི། མཐར་འགྱུར་རོ། །གལ་ཏེ་དགེ་སློང་དུ་འདུ་ཤེས་མེད་ན། ཉེས་པ་སྦོམ་པོར་འགྱུར་རོ། །སངས་རྒྱས་བཅོམ་\r
ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་བཅུག་མ་ཐག་ཏུ་མཐར་འགྱུར་རོ།།\r
ཞེས་གསུངས་པ་གང་ལགས་པ། ཇི་ཙམ་གྱིས་ན། ཁའི་ལམ་དུ་བཅུག་པ་ཞེས་བགྱི། ཉེ་བར་འཁོར། སོ་ལས་ནོར་བུ་འདའ་\r

\r
བར་བྱེད་པ་ཙམ་གྱིས་སོ། །ཇི་ཙམ་གྱིས་ན། བཤང་བའི་ལམ་དུ་བཅུག་པ་ཞེས་བགྱི། ཇི་ཙམ་དུ་བུ་གའི་སྦུབས་ལས་ནོར་བུ་འདའ་བར་བྱེད་པ་ཙམ་གྱིས་སོ། །ཇི་ཙམ་གྱིས་ན། གཅི་བའི་\r
ལམ་དུ་བཅུག་པ་ཞེས་བགྱི། པགས་པའི་རིམ་པ་ལས་ནོར་བུ་འདའ་བར་བྱེད་པ་ཙམ་གྱིས་སོ། །བཙུན་པ། བུད་མེད་ཕྱེད་ཚལ་དུ་གཤེགས་པར་གྱུར་ལ། འདིའི་རྨའི་སྒོ་གསུམ་ཡང་ཉམས་\r
པར་གྱུར་ལ། དགེ་སློང་གིས་ཚལ་བ་དང་ཚལ་བ་སྦྱར་ནས་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་སྤྱད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་\r
ཞིག་བུད་མེད་རྐེད་པ་བཅད་པར་གྱུར་ལ། འདི་ནི། རྨའི་སྒོ་གསུམ་ལས་རྨའི་སྒོ་གང་ཡང་རུང་བ་ཞིག་མ། ཉམས་པར་གྱུར་བ་དེ་ལ་ཡང་དགེ་སློང་གིས་མི་ཚངས་པར་སྤྱོད་པ། འཁྲིག་པ་ལས་བྱུང་\r
བའི་ཆོས་བསྟེན་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་མགོ་བཅད་པ་དང་ལྷན་ཅིག་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་བསྟེན་ན་\r
ཅིར་འགྱུར་ལགས། གལ་ཏེ་བཤང་བའི་ལམ་མམ། གཅི་བའི་ལམ་དུ་བསྟེན་ན། མཐར་འགྱུར་རོ། །ཅི་སྟེ་ཁའི་ལམ་མམ། སྦུབས་སམ། ཕྲག་པའི་གསབ་གསེབ་ཏུ་སོ་སོར་བསྟེན་ན་\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། བཅོམ་ལྡན་འདས་ཀྱིས་མི་མ་ཡིན་པ་མོ་དང་ལྷན་ཅིག་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་བསྟེན་ན།\r

\r
མཐར་འགྱུར་རོ། །ཞེས་གསུངས་པ་གང་ལགས། མི་མ་ལགས་པ་མོ་ཇི་ལྟ་བུ་ཞིག་ལགས། ཡན་ལག་ཐམས་ཅད་ཀྱིས་གཟུང་དུ་ཆོག་པ་གང་ཡིན་པ་སྟེ། དེ་\r
བཞིན་དུ་དུད་འགྲོའི་སྐྱེ་གནས་སུ་གཏོགས་པ་རྣམས་ལ་ཡང་བརྗོད་པར་བྱའོ། །བཙུན་པ། རེ་ཞིག་བལྟ་བ་སྟེ་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་\r
དགེ་སློང་གིས་སོའི་ཕྱི་རོལ་མཆུའི་ནང་དུ་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་བསྟེན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་\r
བཤང་བའི་ལམ་མམ། གཅི་བའི་ལམ་མམ། ཁའི་ལམ་གང་ཡང་རུང་བར་མ་རེག་པར་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཕག་\r
མོའི་རོ་བསྲེགས་པ་སྤུ་མ་མཆིས་པ་ལ་མི་ཚངས་པར་སྤྱོད་པ། འཁྲིག་པ་ལས་བྱུང་བའི་ཆོས་བསྟེན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་ཏེ། དེ་བཞིན་དུ་དུད་འགྲོའི་སྐྱེ་གནས་སུ་\r
གཏོགས་པ་ཐམས་ཅད་ལ་ཡང་བརྗོད་པར་བྱའོ། །སྡོམ་ལ། གཞན་གྱི་ཡན་ལག་སྐྱེས་དང་ནི། །སྤྱིལ་རྐང་གཉིས་དང་མཚན་གཉིས་དང༌། །ཉམས་པ་གཉིས་དང་བར་ཆད་བཅས། །དྲུག་\r
ཚན་དང་ནི་བཞི་ཚན་ནོ། །བཙུན་པ། རེ་ཞིག་དགེ་སློང་གིས། གཞན་གྱི་ཡན་ལག་སྐྱེས་སུ་འཛུད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གཅིག་\r

\r
སྤྱིལ་བུར་ཞུགས་པ་ལ་མི་ཚངས་པར་སྤྱོད་པའི་རྐྱེན་གྱིས་མཐར་འགྱུར་བ་ལྟ་མཆིས་ལགས་སམ། ཉེ་བར་འཁོར། འགྱུར་བ་ཡོད་དེ། དཔེར་ན། ནར་བ་པོ་དང༌། རྒྱབ་མཉེན་ལྟ་བུའོ། །བཙུན་པ། རེ་\r
ཞིག་དགེ་སློང་སྦྲང་ཁང་དུ་ཞུགས་པ་དེའི་སླད་རོལ་ན་བུད་མེད་གཅིག་མཆིས་པར་གྱུར་པ་ལ། དེས་ནང་ནས་ལོག་པར་སྤྱད་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་མི་ཚངས་\r
པར་སྤྱོད་པ་ལ་ཞུགས་པ་དེའི་མཚན་གྱུར་ཏེ། དགེ་སློང་མར་རེད་ནས་མི་ཚངས་པར་སྤྱོད་པ་བགྱིད་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་མ་མི་ཚངས་པར་སྤྱོད་པ་ལ་\r
ཞུགས་པ་དེའི་མཚན་གྱུར་ཏེ་དགེ་སློང་དུ་རེད་ནས་མི་ཚངས་པར་སྤྱོད་པ་བགྱིད་ན། ཅིར་འགྱུར་ལགས། མཐར་འགྱུར་རོ། །བཙུན་པ། བཅོམ་ལྡན་འདས་ཀྱིས་མིའི་བུད་མེད་གསོན་པོར་ཉམས་པ་ཞེས་\r
གསུངས་པ་གང་ལགས་པ། ཇི་ཙམ་གྱིས་ན། མིའི་བུད་མེད་གསོན་པོར་ཉམས་པ་ཞེས་བགྱི། ཉེ་བར་འཁོར། ཇི་ཙམ་དུ་ཅུང་ཟད་ཟིན་པའམ། ཟིན་པའམ། སྐྲངས་པའམ། རུལ་བའམ། མྱགས་\r
བའམ། སྲོག་ཆགས་དག་གིས་ཟོས་པར་གྱུར་པ་དེ་ཙམ་གྱིས་ན། མིའི་བུད་མེད་གསོན་པོར་ཉམས་པ་ཞེས་བརྗོད་དོ། །ཇི་ཙམ་གྱིས་ན། མིའི་བུད་མེད་གསོན་པོར་མ་ཉམས་པ་ཞེས་བགྱི། ཉེ་བར་འཁོར། ཇི་\r
ཙམ་དུ་ངོས་གཉིས་མཉམ་ཞིང་ཉམས་པ་སྟེ། དེ་བཞིན་དུ་ཤི་བ་དང༌། མི་མ་ཡིན་པ་མོ་དང༌། དུད་འགྲོའི་སྐྱེ་གནས་སུ་གཏོགས་པ་དང༌། སྐྱེས་པ་དང༌། མ་ནིང་དང༌། མ་ནིང་མོ་རྣམས་ལ་ཡང་བརྗོད་པར་བྱའོ།།\r

\r
བཙུན་པ། བཅོམ་ལྡན་འདས་ཀྱིས་བར་ཆད་དང་བཅས་པར་བཅུག་ན། མཐར་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གོས་\r
རྔམས་སྟུག་པོའམ། ཕྱིང་པས་དཀྲིས་ཏེ་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །གལ་ཏེ་སེང་རས་སམ། དར་ལའམ། གོས་སྲབ་མོས་དཀྲིས་ཏེ་བཅུག་ན། ཅིར་འགྱུར་ལགས།\r
མཐར་འགྱུར་རོ། །བཙུན་པ། རེ་ཞིག་དགེ་སློང་གིས་ལམ་ལ་ལམ་དུ་འདུ་ཤེས་ཏེ་བཅུག་ན། ཅིར་འགྱུར་ལགས། མཐར་འགྱུར་རོ། །ལམ་ལ་ལམ་མ་ལགས་པར་འདུ་ཤེས་ཏེ་བཅུག་ན།\r
ཅིར་འགྱུར་ལགས། མཐར་འགྱུར་རོ། །ལམ་ལ་ཐེ་ཚོམ་འཚལ་ཏེ་བཅུག་ན། ཅིར་འགྱུར་ལགས། མཐར་འགྱུར་རོ། །ལམ་མ་ལགས་པ་ལམ་མ་ལགས་པར་འདུ་ཤེས་ཏེ་བཅུག་ན། ཅིར་\r
འགྱུར་ལགས། ཉེས་པ་སྦོམ་པོར་འགྱུར་རོ། །ལམ་མ་ལགས་པ་ལ་ལམ་དུ་འདུ་ཤེས་ཏེ་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །ལམ་མ་ལགས་པ་ལ་ཐེ་ཚོམ་འཚལ་\r
ཏེ་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བར་ཆད་དང་བཅས་པ་ལ་བར་ཆད་དང་བཅས་པར་འདུ་ཤེས་ཏེ་བཅུག་ན། ཅིར་འགྱུར་ལགས།\r
ཉེས་པ་སྦོམ་པོར་འགྱུར་རོ། །བར་ཆད་དང་བཅས་པ་ལ་བར་ཆད་མ་མཆིས་པར་འདུ་ཤེས་ཏེ་བཅུག་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བར་ཆད་མ་མཆིས་པ་ལ་བར་ཆད་དང་\r

\r
བཅས་པར་འདུ་ཤེས་ཏེ་བཅུག་ན། ཅིར་འགྱུར་ལགས། མཐར་འགྱུར་རོ། །བར་ཆད་མ་མཆིས་པ་ལ་བར་ཆད་མ་མཆིས་པར་འདུ་ཤེས་ཏེ་བཅུག་ན། ཅིར་འགྱུར་ལགས། མཐར་འགྱུར་རོ། །བཙུན་པ།\r
དགེ་སློང་གིས་མིའི་བུད་མེད་དང་ལྷན་ཅིག་མི་ཚངས་པར་སྤྱད་ན། མཐར་མི་འགྱུར་བ་ལྟ་མཆིས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་\r
ནིང་དང༌། དགེ་སློང་མ་སུན་ཕྱུང་བས་མི་ཚངས་པར་སྤྱད་པ་ནི། ཉེས་བྱས་སུ་འགྱུར་རོ། །ཇི་ལྟར་དགེ་སློང་ལ་མི་ཚངས་པར་སྤྱད་པའི་རྐྱེན་གྱིས་མཐར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་\r
ལ་ཡང་མཐར་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སྡོམ་ལ། བརྒྱད་བཅུའི་ཚོགས་དང་རྒྱན་རྡོ་དང༌། །རིན་ཐང་མ་བརྩིས་མཚན་དང་ནི། །བསྙེན་པར་རྫོགས་\r
པ་བདུན་ཚན་བྱས། །ཤོ་གམ་ལ་ནི་བཅུ་གཉིས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གཞན་དག་གི་\r
གྲོང་ན་འདུག་པའམ། དགོན་པ་ན་འདུག་པ་མ་བྱིན་པ་རྐུ་བའི་གྲངས་སུ་གཏོགས་པ་བླངས་ན། ཇི་ཙམ་མ་བྱིན་པར་བླངས་པས། དེ་རྒྱལ་པོའམ། བློན་པོ་ཆེན་པོས་བཟུང་ནས་དེ་ལ་འདི་སྐད་ཅེས། ཨེ་མ་ཀྱེ་\r
ཁྱོད་ནི་རྐུན་མའོ། །བྱིས་པའོ། །བླུན་པའོ། །རྐུ་བའོ། །ཞེས་ཟེར་ཞིང་གསོད་དམ། འཆིང་ངམ། སྤྱུག་ཀྱང་རུང་སྟེ། དགེ་སློང་མ་བྱིན་པ་ལེན་པ་དེ་ལྟ་བུ་ལེན་པ་དེ་ཡང་ཕམ་པར་གྱུར་བ་ཡིན་གྱི། གནས་\r

\r
པར་མི་བྱའོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་བརྒྱད་བཅུ་པའི་ཚོགས་གཉི་གར་བདག་ཉིད་གཏོགས་པར་བགྲངས་ན། ཅིར་འགྱུར་ལགས། ཉེས་\r
པ་སྦོམ་པོར་འགྱུར་བའི་ཉེས་བྱས་སུ་འགྱུར་རོ། །དེའི་སྐལ་པའི་ཆོས་དང་མཐུན་པ་གང་ལགས། དང་པོ་ལས་སོ། །གལ་ཏེ་བླངས་ནས་བསྙོན་ན། ཅིར་འགྱུར་ལགས། ཤེས་བཞིན་དུ་བརྫུན་དུ་སྨྲས་\r
པས་ལྟུང་བྱེད་དུ་འགྱུར་རོ། །གང་གི་ཚེ་གྲུབ་པ་དེའི་ཚེ་ནི། རིན་ཐང་བརྩི་བར་བྱའོ། །བཙུན་པ། རེ་ཞིག་མི་རྣམས་ཀྱིས་རྒྱན་རྡོ་བཀོད་པར་གྱུར་ལ། དེ་ནས་དགེ་སློང་གིས་བརྐུ་སེམས་ཀྱིས་རྒྱན་རྡོ་རིན་ཆེན་པོ་\r
ཞིག །རྔམས་ཆུང་ངུའི་གནས་ནས་གནས་གཞན་དུ་སྦེད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །གལ་ཏེ་རྐུ་སེམས་ཀྱིས་རྒྱན་རྡོ་རིན་པོ་ཆེ་ཆུང་ངུ་ཞིག་རྔམས་ཆེན་པོའི་གནས་ནས་གཞན་དུ་སྦེད་\r
ན༑ ཅིར་འགྱུར་ལགས། མཐར་འགྱུར་རོ། །བཙུན་པ། དགེ་སློང་གིས་རིན་ཐང་མ་མཆིས་པའི་དངོས་པོ་ཞིག་བརྐུས་ན། ཅིར་འགྱུར་ལགས། མཐར་འགྱུར་རོ། །རིན་ཐང་མེད་པའི་དངོས་པོ་གང་ཞེ་ན། གང་\r
ཞིག་རིན་ཆེ་ཆེས་པ་ཉིད་ཀྱིས་རིན་ཐང་གདབ་པར་མི་ནུས་པའོ། །གང་ཞིག་ཆུང་ཆེས་བ་ཉིད་ཀྱིས་རིན་ཐང་གདབ་པའི་རིན་མི་ཆོག་པ་དེ་ཡང་རིན་ཐང་མེད་པ་ཡིན་ནོ། །དེ་བརྐུས་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་དངོས་པོ་ཞིག་རིན་མ་བརྩིས་པར་བརྐུས་ན། ཅིར་འགྱུར་ལགས། གལ་ཏེ་དངོས་པོ་ཡོངས་སུ་ཚང་ན། མཐར་འགྱུར་རོ། །ཅི་སྟེ་མ་ཚང་ན། ཉེས་པ་\r

\r
སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བརྐུ་བར་སྦྱོར་བར་བགྱིས་པ་ལས། དེའི་མཚན་གྱུར་ཏེ་དགེ་སློང་མར་རེད་ནས་བརྐུས་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་མས་\r
བརྐུ་བར་སྦྱོར་བར་བགྱིས་པ་ལས། དེའི་མཚན་གྱུར་ཏེ་དགེ་སློང་དུ་རེད་ནས་བརྐུས་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་བསྙེན་པར་མ་རྫོགས་པས་བརྐུ་བར་སྦྱོར་བ་བགྱིས་ལ། བསྙེན་པར་མ་\r
རྫོགས་པར་བརྐུས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བརྐུ་བར་སྦྱོར་བར་བགྱིས་ལ། བསྙེན་པར་རྫོགས་ཀར་བརྐུས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པས་\r
བརྐུ་བར་སྦྱོར་བ་བགྱིས་ལ། བསྙེན་པར་རྫོགས་ཏེ་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཀར་བརྐུ་བར་སྦྱོར་བ་བགྱིས་ལ། བསྙེན་པར་རྫོགས་ཀར་བརྐུས་ན། ཅིར་འགྱུར་ལགས།\r
ཉེས་བྱས་སོ། །བསྙེན་པར་རྫོགས་ཀར་བརྐུ་བར་སྦྱོར་བ་བགྱིས་ལ། བསྙེན་པར་རྫོགས་ཏེ་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཏེ་བརྐུ་བར་སྦྱོར་བར་བགྱིས་ལ། བསྙེན་པར་\r
རྫོགས་ཏེ་བརྐུས་ན། ཅིར་འགྱུར་ལགས། མཐར་འགྱུར་རོ། །བསྙེན་པར་རྫོགས་ཏེ་བརྐུ་བར་སྦྱོར་བར་བགྱིས་ལ། བསྙེན་པར་མ་རྫོགས་པར་བརྐུས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་\r
དགེ་སློང་གིས་ཤོ་གམ་ནམ་མཁའ་ལས་བཟླས་ན། ཅིར་འགྱུར་ལགས། དངོས་པོ་ཇི་ལྟ་བ་བཞིན་ནོ། །ཅི་སྟེ་རྫུ་འཕྲུལ་གྱིས་བཟླས་ན། ཉེས་པ་མེད་དོ། །བཙུན་པ། རེ་ཞིག་དགེ་སློང་གིས་ཤུལ་མ་ལགས་\r

\r
པ་ནས་ཤོ་གམ་བཟླས་ན། ཅིར་འགྱུར་ལགས། གལ་ཏེ་དེ་རྣམས་ཀྱི་ས་ལས་འདས་ན། མཐར་འགྱུར་རོ། །ས་ལས་མ་འདས་ན་ནི། ཉེས་པ་སྦོམ་པོར་འགྱུར་རོ། །\r
བཙུན་པ་རེ་ཞིག་དགེ་སློང་གིས་ཤོ་གམ་བཅད་པའི་རྫས་ཀྱི་དངོས་པོ་གཡར་དུ་སྩལ་ཏེ་བཟླས་ན། ཅིར་འགྱུར་ལགས། མཐར་འགྱུར་རོ། །ཚེམ་བུའི་གསེབ་ཏུ་སྩལ་ཏེ་བཟླས་ན། ཅིར་འགྱུར་ལགས།\r
མཐར་འགྱུར་རོ། །བཙུན་པ། རེ་ཞིག་དགེ་སློང་གིས་ཚོང་པ་རྣམས་ལ་འདི་སྐད་དུ་ཚུར་ཤོག །འདོང་ཞེས་སྨྲས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཚོང་པ་རྣམས་\r
ལ་ཐབས་ཀྱིས་སྨྲས་ན། ཅིར་འགྱུར་ལགས། ཉེས་བྱས་སོ། །བཙུན་པ་རེ་ཞིག་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་ཤོ་གམ་གྱི་སར་མ་ཕྱིན་པར་ཚོང་པས་དགེ་སློང་ལ་འདི་སྐད་ཅེས། འཕགས་\r
པ༑ ཤོ་གམ་གྱི་གནས་ལས་ཟློས་ལ་སྩོལ་ཅིག །ཅེས་བགྱིས་པ་ལས། དེ་དགེ་སློང་གིས་བཟླས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་གྱི་རྫས་\r
རྣམས་ཤོ་གམ་གྱི་གནས་སུ་མ་ཕྱིན་པར་དགེ་སློང་ལ་འདི་སྐད་ཅེས། འཕགས་པ། ཤོ་གམ་གྱི་གནས་ནས་ཟློས་ལ་སྩོལ་ཅིག་དང༌། དེར་ཤོ་གམ་ཅི་མཆིས་པ་དེའི་ཕྱེད་ཁྱོད་ལ་འབུལ་ལོ། །ཞེས་\r
བགྱིས་པ་ལས། དེ་དགེ་སློང་གིས་བཟླས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་ཤོ་གམ་གྱི་གནས་སུ་མ་ཕྱིན་\r

\r
པར་ཚོང་པས་དགེ་སློང་ལ་འདི་སྐད་ཅེས། འཕགས་པས་ཤོ་གམ་གྱི་གནས་ལས་ཟློས་ལ་སྩོལ་ཅིག་དང༌། དེར་ཤོ་གམ་ཅི་མཆིས་པ་ཁྱོད་ལ་འབུལ་ལོ། །ཞེས་བགྱིས་པ་ལས། དེ་དགེ་སློང་གིས་བཟླས་\r
ན༑ ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་གྱི་རྫས་ཤོ་གམ་གྱི་གནས་སུ་མ་ཕྱིན་པར་དགེ་སློང་གིས་ལམ་གཞན་ཞིག་བསྟན་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་ཤོ་གམ་གྱི་གནས་སུ་ཕྱིན་པ་ལས། ཚོང་པས་དགེ་སློང་ལ་འདི་སྐད་ཅེས། འཕགས་པས་ཤོ་གམ་གྱི་གནས་\r
ལས་ཟློས་ལ་སྩོལ་ཅིག །ཅེས་བགྱིས་པ་ལས། དེ་དགེ་སློང་གིས་བཟླས་ན། ཅིར་འགྱུར་ལགས། ཤོ་གམ་གྱི་རིན་ཐང་བརྩི་བར་བྱའོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་དུ་གཏོགས་\r
པའི་རྗེས་ཤོ་གམ་གྱི་གནས་སུ་ཕྱིན་པ་ལས། ཚོང་པས་དགེ་སློང་ལ་འདི་སྐད་ཅེས། འཕགས་པས་ཤོ་གམ་གྱི་གནས་ལས་ཟློས་ལ་སྩོལ་ཅིག་དང༌། ཤོ་གམ་ཅི་མཆིས་པ་དེའི་ཕྱེད་ཁྱོད་ལ་འབུལ་ལོ། །\r
ཞེས་བགྱིས་པ་ལས། དེ་དགེ་སློང་གིས་བཟླས་ན། ཅིར་འགྱུར་ལགས། ཤོ་གམ་གྱི་རིན་ཐང་བརྩི་བར་བྱའོ། །བཙུན་པ། རེ་ཞིག་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་ཤོ་གམ་གྱི་གནས་སུ་ཕྱིན་\r
པ་ལས་ཚོང་པས། དགེ་སློང་ལ་འདི་སྐད་ཅེས། འཕགས་པས་ཤོ་གམ་གྱི་གནས་ནས་ཟློས་ལ་སྩོལ་ཅིག་དང༌། ཤོ་གམ་ཅི་མཆིས་པ་རིལ་གྱིས་ཁྱོད་ལ་འབུལ་ལོ། །ཞེས་བགྱིས་པ་ལས། དེ་དགེ་\r

\r
སློང་གིས་བཟླས་ན། ཅིར་འགྱུར་ལགས། ཤོ་གམ་གྱི་རིན་ཐང་བརྩི་བར་བྱའོ། །སྡོམ་ལ། ཆོས་གོས་གདང་ལ་བཞི་དག་དང༌། རྐུ་དང་ན་ན་ཀ་གསུམ་དང༌། །སྦྱོར་བ་གསུམ་དང་ཡིད་\r
གཉིས་དང༌། །གླིང་རྣམས་གཞན་ཕྱིར་མི་མ་ཡིན། །བཙུན་པ། རེ་ཞིག་དགེ་སློང་གིས་རྐུ་སེམས་ཀྱིས་ཆོས་གོས་ཀྱི་གདང་གི་ཡ་ཐོག་འགུམས་ཤིང༌། རང་གི་བའི་འདུ་ཤེས་ཀྱིས་མ་ཐོག་བརྐུས་ན། ཅིར་འགྱུར་\r
ལགས། སྔ་མ་ལ་ཉེས་པ་སྦོམ་པོར་འགྱུར་རོ། །ཕྱི་མ་ལ་ནི། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་རང་གི་བའི་འདུ་ཤེས་ཀྱིས་ཆོས་གོས་ཀྱི་གདང་གི་ཡ་ཐོག་འགུམས་ཤིང༌། རྐུ་སེམས་ཀྱིས་\r
མ་ཐོག་འགུམས་ན། ཅིར་འགྱུར་ལགས། ཕྱི་མ་ལ་ཉེས་པ་སྦོམ་པོར་འགྱུར་རོ། །དང་པོ་ལ་ནི། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་ཆོས་གོས་ཀྱི་གདང་རྐུ་སེམས་ཀྱིས་རྐུ་བ་ན། ཆོས་གོས་ཀྱི་\r
གདང་དེ་ལ་ཆོས་གོས་དག་གཟར་བཞིན་དུ་དེས་ཆོས་གོས་ཀྱི་གདང་དང་བཅས་ཏེ་འཚལ་ན། ཅིར་འགྱུར་ལགས། ཆོས་གོས་ཀྱི་གདང་གི་རིང་ཐང་བརྩི་བར་བྱའོ། །བཙུན་པ། རེ་ཞིག་ཆོས་གོས་ཀྱི་གདང་ལ་ཆོས་\r
གོས་དག་གཟར་ཏེ་མཆིས་པ་ལས། དེ་དག་དགེ་སློང་བཞིའམ། དེ་བས་མང་བ་ཞིག་གིས་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །གལ་ཏེ་སོ་སོར་བགོས་པ་ལས། དེ་རེ་རེས་མ་ཤ་\r
ཀ་ལྔ་ཐོབ་ན་ནི། མཐར་འགྱུར་རོ། །བཙུན་པ། རྐུ་བ་ལ་དུ་ཞིག་མཆིས་ལགས། ཉེ་བར་འཁོར། དྲུག་ཡོད་དེ། དེ་མི་སྟེར་བར་རྐུ་བ་དང༌། མཐུས་རྐུ་བ་དང༌། ཕྱིར་སྦྱིན་པ་རྐུ་བ་དང༌། གཏམས་པ་རྐུ་བ་\r

\r
དང༌། ཡོངས་སུ་བརྟགས་པ་རྐུ་བ་དང༌། ཆོས་རྐུ་བའོ། །བཙུན་པ། བཅོམ་ལྡན་འདས་ཀྱིས་རྐུ་བ་དྲུག་ཏུ་གསུངས་པ་གང་དག་ལགས་པ་འདི་དག་ལས། གང་གིས་མཐར་འགྱུར་ལགས། ཉེ་བར་འཁོར་\r
ཆོས་རྐུ་བ་མ་གཏོགས་པ་ལྷག་མ་རྣམས་ཀྱིས་མཐར་འགྱུར་རོ། །བཙུན་པ། བཅོམ་ལྡན་འདས་ཀྱིས་མ་ཤ་ཀ་ལྔ་བརྐུས་ན། མཐར་འགྱུར་རོ། །ཞེས་གསུངས་པ་གང་ལགས་པ། བཙུན་པ། གལ་ཏེ་\r
དགེ་སློང་གིས་མ་ཤ་ཀ་གསུམ་བརྐུས་ན། མཐར་འགྱུར་བ་ལྟ་མཆིས་སམ། ཡོད་དེ། ཉེ་བར་འཁོར། གལ་ཏེ་མ་ཤ་ཀ་གསུམ་གྱིས་ཀཪྴ་པ་ཎ་ཁུགས་པར་འགྱུར་ནའོ། །བཙུན་པ། གལ་ཏེ་དགེ་སློང་གིས་མ་\r
ཤ་ཀ་ལྔ་བརྐུས་ཀྱང་མཐར་མི་འགྱུར་བ་ལྟ་མཆིས་སམ། ཡོད་དེ། གལ་ཏེ་མ་ཤ་ཀ་བཅུའམ། མ་ཤ་ཀ་བཅུ་ལྷག་པས་ཀཪྴ་པ་ཎ་ཁུགས་ནའོ། །བཙུན་པ། བཅོམ་ལྡན་འདས་ཀྱིས་མ་ཤ་ཀ་ལྔ་\r
བརྐུས་པས་མཐར་འགྱུར་རོ། །ཞེས་གསུངས་པ་གང་ལགས་པ། ན་ན་ཀ་ཇི་ལྟ་བུའི་མ་ཤ་ཀ་ལྔ་བརྐུས་ན། མཐར་འགྱུར་ལགས། མ་ཤ་ཀ་ཉི་ཤུས་ན་ན་ཀ་ཁུགས་པའིའོ། །མ་ཤ་ཀ་ཇི་ལྟ་བུ་ལགས་\r
ཀ་ཀ་ནི། བཞི་ཁུགས་པས་སོ། །ཀཪྴ་པ་ཎ་ཇི་ལྟ་བུ་ལགས། རྒྱལ་པོ་རྨ་བྱ་པས་བྱས་པའོ། །བཙུན་པ། བཅོམ་ལྡན་འདས་ཀྱིས་མ་ཤ་ཀ་ལྔ་བརྐུས་ན། མཐར་འགྱུར་རོ། །ཞེས་གསུངས་པ་གང་\r
ལགས་པ། བཙུན་པ། གལ་ཏེ་དགེ་སློང་གིས་ཀཪྴ་པ་ཎ་སྟོང་བརྐུས་ཀྱང་མཐར་མི་འགྱུར་བ་ལྟ་མཆིས་སམ། ཡོད་དེ། གལ་ཏེ་བོར་བར་འདུ་ཤེས་ཏེ་བརྐུས་ནའོ། །བཙུན་པ། བཅོམ་ལྡན་འདས་\r

\r
ཀྱིས་མ་ཤ་ཀ་ལྔ་བརྐུས་ན། མཐར་འགྱུར་རོ། །ཞེས་གསུངས་པ་གང་ལགས་པ། གལ་ཏེ་བཙུན་པ། དགེ་སློང་གིས་མ་ཤ་ཀ་ལྔ་བརྐུས་ཀྱང་མཐར་མི་འགྱུར་བ་ལྟ་མཆིས་\r
སམ། ཡོད་དེ། གལ་ཏེ་རེ་རེ་ནས་སམ། གཉིས་གཉིས་ནས་སམ། གསུམ་གསུམ་ནས་སམ། བཞི་བཞི་ནས་བརྐུའི། ནམ་ཡང་ལྔ་མ་ཡིན་ནོ། །བཙུན་པ། རེ་ཞིག་དགེ་སློང་གིས་ཡོ་བྱད་ཆེན་\r
པོ་ཞིག་བདག་གི་བའི་འདུ་ཤེས་ཀྱིས་བླངས་ལ་རྐུ་སེམས་ཀྱིས་སྦེད་ན། ཅིར་འགྱུར་ལགས། མཐར་འགྱུར་རོ། །གལ་ཏེ་དེ་བཙུན་པ་རྐུ་སེམས་ཀྱིས་བླངས་ལ། བདག་གི་བའི་འདུ་ཤེས་ཀྱིས་སྦེད་ན།\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཅི་འདི་དེའི་ཡིན་ནམ། འདི་དེའི་མ་ཡིན། དེ་འདི་ཡིན་ནམ། དེ་འདི་མ་ཡིན་སྙམ་སོམ་ཉི་དང༌། ཐེ་ཚོམ་འཚལ་བཞིན་དུ་དེ་\r
ཡང་བརྐུས་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་གིས་ནུབ་ཀྱི་བ་ལང་སྤྱོད་ཀྱི་གླིང་དུ་མ་སྩལ་བར་བརྐུས་ན། ཅིར་འགྱུར་ལགས། གལ་ཏེ་དེ་དག་གི་ལྟར་བརྩིས་ཏེ་མ་ཤ་\r
ཀ་ལྔ་བརྐུས་ན། མཐར་འགྱུར་རོ། །བཙུན་པ། ཤར་གྱི་ལུས་འཕགས་གླིང་དུ་མ་སྩལ་བར་བརྐུས་ན། ཅིར་འགྱུར་ལགས། གལ་ཏེ་དེ་དག་གི་ལྟར་བརྩིས་ཏེ་མ་ཤ་ཀ་ལྔ་བརྐུས་ན། མཐར་\r
འགྱུར་རོ། །བཙུན་པ། བྱང་གི་སྒྲ་མི་སྙན་གྱི་གླིང་དུ་མ་སྩལ་བར་བརྐུས་ན། ཅིར་འགྱུར་ལགས། ཉེ་བར་འཁོར། དེ་ན་ནི། མ་བྱིན་པར་ལེན་པ་མེད་དེ། གལ་ཏེ་རྐུ་སེམས་བསྐྱེད་ན་ནི། ཉེས་\r

\r
པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མ་སྨྲས་པར་གཞན་གྱི་དོན་དུ་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མིའི་མ་ལགས་པ་ལ་\r
མིའི་མ་ལགས་པར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས། ཉེས་བྱས་སོ། །མིའི་མ་ལགས་པ་ལ་མི་ཡིར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས། ཉེས་པ་སྦོམ་\r
པོར་འགྱུར་རོ། །མིའི་ལ་མིའི་མ་ལགས་པར་འདུ་ཤེས་ཏེ་མ་སྩལ་པར་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མིའི་ལ་མི་ཡིར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་\r
ལགས། མཐར་འགྱུར་རོ། །སྡོམ་ལ། མཆོད་རྟེན་སྐུ་གདུང་གླེགས་བམ་དང༌། །དགེ་འདུན་མང་བསྔོས་བརྒྱུད་པ་དང༌། །འདུ་ཤེས་གཉིས་དང་དེ་བཞིན་གནས། །མི་དབང་ཁྱིམ་ནི་ཐ་མ་ཡིན། །བཙུན་པ།\r
རེ་ཞིག་དགེ་སློང་གིས་མཆོད་རྟེན་དང༌། མཆོད་རྟེན་གྱི་གནས་ལས་རྒྱན་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་སྟོན་པའི་སྐུ་གདུང་དག་བརྐུས་ན།\r
ཅིར་འགྱུར་ལགས། མཐར་འགྱུར་རོ། །ཅི་སྟེ་འདི་ནི། བདག་གི་སྟོན་པ་སྟེ། བདག་གིས་ཀྱང་འདི་ལ་བཀུར་སྟི་བྱའོ། །སྙམ་ནས་མཆོད་པའི་ཕྱིར་བརྐུས་ན། ཉེས་བྱས་སུ་འགྱུར་རོ། །བཙུན་པ། རེ་\r
ཞིག་དགེ་སློང་གིས་གླེགས་བམ་བརྐུས་ན། ཅིར་འགྱུར་ལགས། གླེགས་བམ་གྱི་རིན་ཐང་བརྩི་བར་བྱའོ། །བཙུན་པ། རེ་ཞིག་དགེ་སློང་གིས་ཕྱོགས་བཞིའི་དགེ་འདུན་གྱི་མ་སྩལ་བར་བརྐུས་ན། ཅིར་\r

\r
འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གང་ཟག་མང་པོའི་མ་སྩལ་པར་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑གལ་ཏེ་རྒྱུད་རེ་རེ་ལས་མ་ཤ་ལྔ་བྱུང་ན། མཐར་འགྱུར་རོ། །བཙུན་པ། རེ་ཞིག་དགེ་སློང་གིས་ཡོངས་སུ་བརྟགས་པ་མ་སྩལ་བར་བརྐུས་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་དག་གིས་མང་པོ་ཞིག་བརྒྱུད་དེ་མ་སྩལ་པར་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །གལ་ཏེ་སོ་སོར་བགོས་ན། ཇི་སྙེད་བདག་གིར་བྱས་པ་དེ་སྙེད་ཀྱི་རིན་ཐང་\r
བརྩི་བར་བྱའོ། །བཙུན་པ། རེ་ཞིག་དགེ་སློང་གིས་གཞན་གྱིར་འདུ་ཤེས་ཏེ་མ་སྩལ་པར་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཡོངས་སུ་བཟུང་བ་ལ་ཡོངས་\r
སུ་བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས། མཐར་འགྱུར་རོ། །ཡོངས་སུ་བཟུང་བ་ལ་ཡོངས་སུ་མ་བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས།\r
ལྟུང་བ་མེད་དོ། །ཡོངས་སུ་མ་བཟུང་བ་ལ་ཡོངས་སུ་བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །ཡོངས་སུ་མ་བཟུང་བ་ལ་ཡོངས་སུ་མ་\r
བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར་ལགས། ཉེས་པ་མེད་དོ། །བཙུན་པ། བཅོམ་ལྡན་འདས་ཀྱིས་ཡོ་བྱད་ཆེན་པོ་ཞིག་གནས་ནས་བསྐྱོད་ན། མཐར་འགྱུར་རོ། །ཞེས་\r

\r
གསུངས་པ་གང་ལགས་པ། བཙུན་པ། དགེ་སློང་གིས་ཡོ་བྱད་ཆེན་པོ་ཞིག་གནས་ནས་བསྐྱོད་ཀྱང་མཐར་མི་འགྱུར་བ་ལྟ་མཆིས་སམ། ཡོད་དེ། གནས་ཁང་དུ་བཞག་པར་འགྱུར་པའི་གནས་དེ་བརྐུས་\r
ནའོ༑ ༑བཙུན་པ། རེ་ཞིག་དགེ་སློང་གིས་རྙེད་པ་མི་དབང་བར་འདི་བདག་དབང་ངོ༌། །ཞེས་དེ་སྐད་སྨྲས་ན། ཅིར་འགྱུར་ལགས། དེ་ཤེས་བཞིན་དུ་རྫུན་སྨྲས་པས་ལྟུང་བྱེད་དོ། །གལ་ཏེ་རྐུ་སེམས་ཉེ་བར་\r
གནས་པར་གྱུར་ན། ཉེས་པ་སྦོམ་པོར་འགྱུར་བའི་ཉེས་བྱས་སུ་འགྱུར་ཏེ། གྲུབ་ན་ནི། རིན་ཐང་བརྩི་བར་བྱའོ། །བཙུན་པ། དགེ་སློང་གཅིག་པུ་ཞིག་ཁང་པར་ཞུགས་པ་ལ་མ་སྩལ་བར་ལེན་པའི་རྐྱེན་གྱིས་\r
མཐར་འགྱུར་བ་མཆིས་ལགས་སམ། ཡོད་དེ། གལ་ཏེ་རྐུ་བར་སྦྱོར་བ་བྱས་ནས་ཞུགས་སམ། ཞུགས་ནས་སྦྱོར་བ་བྱེད་ནའོ། །བཙུན་པ། དགེ་སློང་གི་ཡོ་བྱད་ཆེན་པོ་ཞིག་མ་སྩལ་བར་བླངས་ཀྱང་\r
མཐར་མི་འབྱུང་བལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་སུ་\r
འགྱུར་རོ། །ཇི་ལྟར་དགེ་སློང་ལ་མ་བྱིན་པར་བླངས་པའི་རྐྱེན་གྱིས་མཐར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་མཐར་འགྱུར་རོ། །དགེ་སློབ་མ་དང༌། དགེ་ཚུལ་དང༌།\r
དགེ་ཚུལ་མ་ལ་ནི། ཉེས་བྱས་སོ། །སྡོམ་ལ། དུད་འགྲོ་གསུམ་དང་ལས་སྲིད་དང༌། །སྲིད་པ་མ་ལ་བཞི་ཚན་དང༌། མངལ་གཉིས་དང་ནི་གསོ་བ་དང༌། འདུ་ཤེས་ལ་ནི་བཞི་ཚན་ནོ། །སངས་\r

\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་མིའམ། མིར་ཆགས་པ་ལ་བསམ་བཞིན་དུ་\r
རང་གིས་ལག་བསྟར་ཏེ་སྲོག་བཅད་དམ། དེ་ལ་མཚོན་འདེབས་སམ། དེ་ལ་མཚོན་ཐོགས་པ་གཉེར་ཏམ། དེ་འཆིར་བཅུག་གམ། དེ་འཆི་བའི་བསྔགས་པ་བརྗོད་ཀྱང་རུང་སྟེ། དེ་ལ་འདི་སྐད་\r
ཅེས། ཀྱེ་མི་ཁྱོད་འཚོ་བ་མི་གཙང་བ་ངན་པ་འདིས་ཅི་ཞིག་བྱ། ཀྱེ་མི་ཁྱོད་གསོན་པ་བས་ཤི་བླའོ། །ཞེས་ཟེར་ཞིང་དེ་ལྟར་སེམས་ཀྱི་འདོད་པ་དང༌། སེམས་ཀྱི་ཀུན་ཏུ་རྟོག་པ་དག་གིས་རྣམ་གྲངས་དུ་\r
མས་དེ་འཆིར་བཅུག་གམ། དེ་ལ་འཆི་བའི་བསྔགས་པ་བརྗོད་དེ། དེ་ཡང་བརྩོན་པ་དེ་ལྟ་བུས་དུས་བྱས་ན། དགེ་སློང་དེ་ཡང་ཕས་ཕམ་པར་གྱུར་པ་ཡིན་གྱི། གནས་པར་མི་བྱའོ། །ཞེས་གསུངས་\r
པ་གང་ལགས་པ། བཙུན་པ། རེ་ཞིག་དགེ་སློང་གིས་གསང་སྔགས་དང༌། སྨན་དག་གིས་མི་དུད་འགྲོའི་སྐྱེ་གནས་པར་བསྒྱུར་ཏེ་སྲོག་དང་ཕྲལ་ན། ཅིར་འགྱུར་ལགས། མཐར་འགྱུར་རོ། །བཙུན་\r
པ༑ རེ་ཞིག་དགེ་སློང་གིས་གསང་སྔགས་དང༌། སྨན་དག་གིས་བདག་ཉིད་དུད་འགྲོའི་སྐྱེ་གནས་པར་བསྒྱུར་ཏེ་མི་སྲོག་དང་ཕྲལ་ན། ཅིར་འགྱུར་ལགས། གལ་ཏེ་མི་གསད་པར་བྱར་མི་རུང་བར་དགེ་\r
སློང་དུ་འདུ་ཤེས་ཡོད་ན། དེ་ཡང་བྱེད་ན། མཐར་འགྱུར་རོ། །གལ་ཏེ་དགེ་སློང་དུ་འདུ་ཤེས་མེད་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཕ་དང་མ་སྲོག་དང་ཕྲལ་\r

\r
ཡང་མཐར་མི་འགྱུར་ལ། མཚམས་མ་མཆིས་པ་ཉིད་ཀྱི་ཁ་ན་མ་ཐོ་བས་ཀྱང་རེག་པར་མི་འགྱུར་བ་ལྟ་མཆིས་ལགས་སམ། ཡོད་དེ། གང་གི་ཕ་དང༌། མ་དུད་འགྲོའི་སྐྱེ་གནས་པར་གྱུར་པའོ། །བཙུན་པ།\r
དགེ་སློང་གིས་ཕ་བཀུམ་ཡང་མཐར་མི་འགྱུར་ལ། མཚམས་མ་མཆིས་པ་ཉིད་ཀྱི་ཁ་ན་མ་ཐོ་བས་ཀྱང་རེག་པར་མི་འགྱུར་བ་ལྟ་མཆིས་ལགས་སམ། ཡོད་དེ། ཟག་པ་དང་བཅས་པའི་ལས་ཀྱི་སྲིད་པ་\r
བསད་ནའོ། །ཉེ་བར་འཁོར། ཟག་པ་དང་བཅས་པའི་ལས་ཀྱི་སྲིད་པ་ནི། མངོན་པར་སྒྲུབ་པའི་དོན་གྱིས་ཕ་ཞེས་བྱའོ། །བཙུན་པ། རེ་ཞིག་དགེ་སློང་གིས་མ་བཀུམ་ཡང་མཐར་མི་འགྱུར་ལ། མཚམས་མ་མཆིས་\r
པ་ཉིད་ཀྱི་ཁ་ན་མ་ཐོ་བས་ཀྱང་རེག་པར་མི་འགྱུར་བ་ལྟ་མཆིས་ལགས་སམ། ཡོད་དེ། གལ་ཏེ་སྲིད་པ་བསད་ནའོ། །ཉེ་བར་འཁོར། སྲེད་པ་ནི། སྐྱེད་པའི་དོན་གྱིས་མ་ཞེས་བྱའོ། །བཙུན་པ། རེ་ཞིག་དགེ་སློང་\r
གིས་མ་དགུམ་པར་འཚལ་ལ་བུད་མེད་གཞན་ཞིག་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་གཞན་ཞིག་དགུམ་པར་འཚལ་ལ་མ་བཀུམ་\r
ན༑ ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མ་འགུམ་པར་སྦྱོར་བ་བགྱིས་ལ་བུད་མེད་གཞན་ཞིག་སྲོག་དང་ཕྲལ་ན། ཅིར་འགྱུར་ལགས། ཉེས་པ་སྦོམ་\r
པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་གཞན་ཞིག་དགུམ་པར་སྦྱོར་བ་བགྱིས་ལམ་སྲོག་དང་ཕྲལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་\r

\r
སློང་གིས་མིའི་བུད་མེད་ཀྱི་མངལ་ན་དུད་འགྲོའི་སྐྱེ་གནས་པར་སྐྱེས་པ་བཀུམ་ན། ཅིར་འགྱུར་ལགས། ལྟུང་བྱེད་དུ་འགྱུར་རོ། །བཙུན་པ། རེ་ཞིག་དུད་འགྲོའི་སྐྱེ་གནས་སུ་\r
སྐྱེས་པ་མོའི་མངལ་དུ་མིའི་བུ་བཀུམ་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་མ་ནི། སྐྱེད་པ་ལགས་ལ། གཞན་གྱིས་གསོ་བར་བགྱིད་ལགས་ན། གང་ཞིག་སྲོག་དང་ཕྲལ་\r
ན༑ མཐར་ཡང་འགྱུར་ལ། མཚམས་མ་མཆིས་པ་ཉིད་ཀྱི་ཁ་ན་མ་ཐོ་བས་ཀྱང་རེག་པར་འགྱུར་ལགས། གང་གིས་བསྐྱེད་པའོ། །བཙུན་པ། རེ་ཞིག་དགེ་སློང་གིས་མི་ལ་མི་ལགས་པར་འདུ་ཤེས་\r
པས་བཀུམ་ན། ཅིར་འགྱུར་ལགས། མཐར་འགྱུར་རོ། །མི་ལ་མི་མ་ལགས་པར་འདུ་ཤེས་པས་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་\r
འདུ་ཤེས་པས་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་པས་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །\r
སྡོམ་ལ། ཡིད་གཉིས་དང་ནི་བདག་ཉིད་དང༌། །དགྲ་བཅོམ་པ་ཡང་ཉིད་ལ་བཞིན། །རྐུན་པོ་གཉིས་དང་འདུ་ཤེས་གཞན། །བདུན་ཚན་དང་ནི་ཁང་པའོ། །བཙུན་པ། རེ་ཞིག་དགེ་སློང་གིས། དེ་\r
འདི་ཡིན་ནམ་དེ་མ་ཡིན་སྙམ་དུ་སོམ་ཉི་དང་ཐེ་ཚོམ་འཚལ་བཞིན་དུ་དེ་ཡང་སྲོག་དང་ཕྲལ་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་གིས་བདག་ཉིད་སྲོག་\r

\r
དང་ཕྲལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཕ་དང་མ་དགུམ་པར་སྦྱོར་བ་བགྱིས་པ་ལས། བདག་ཉིད་བཀུམ་ན། ཅིར་འགྱུར་ལགས། གལ་ཏེ་ཕ་མ་སྔར་\r
དུས་བྱས་ན། མཐར་འགྱུར་ཏེ། མཚམས་མེད་པའི་ཁ་ན་མ་ཐོ་བས་ཀྱང་རེག་པར་འགྱུར་རོ། །འོན་ཏེ་དེ་སྔར་དུས་བྱས་ན། ཉེས་པ་སྦོམ་པོར་འགྱུར་རོ། །མཚམས་མེད་པའི་ཁ་ན་མ་ཐོ་བས་རེག་པར་\r
ནི། མི་འགྱུར་རོ། །བཙུན་པ། རེ་ཞིག་དགེ་སློང་གིས་དགྲ་བཅོམ་པ་དགུམ་པར་འཚལ་ལ་སོ་སོའི་སྐྱེ་བོ་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་\r
གིས་སོ་སོའི་སྐྱེ་བོ་དགུམ་པར་འཚལ་ལ། དགྲ་བཅོམ་པ་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་ཏེ། མཚམས་མེད་པའི་ཁ་ན་མ་ཐོ་བས་རེག་པར་ནི། མི་འགྱུར་རོ། །བཙུན་\r
པ༑ རེ་ཞིག་དགེ་སློང་གིས་དགྲ་བཅོམ་པ་དགུམ་པར་སྦྱོར་བ་བགྱིས་ལ། སློབ་པ་སྲོག་དང་ཕྲལ་ན། ཅིར་འགྱུར་ལགས། མཐར་འགྱུར་ཏེ། མཚམས་མེད་པ་དང་ཉེ་བའི་ཁ་ན་མ་ཐོ་བས་ཀྱང་རེག་\r
པར་འགྱུར་རོ། །བཙུན་པ། རེ་ཞིག་དགེ་སློང་གིས་སོ་སོའི་སྐྱེ་བོ་དགུམ་པར་སྦྱོར་བ་བགྱིས་ལ། དགྲ་བཅོམ་པ་ཞིག་སྲོག་དང་ཕྲལ་ན། ཅིར་འགྱུར་ལགས། མཐར་འགྱུར་ཏེ། མཚམས་མེད་པའི་\r
ཁ་ན་མ་ཐོ་བས་ཀྱང་རེག་པར་འགྱུར། བཙུན་པ། རེ་ཞིག་རྐུན་པོ་ཞིག་དགུམ་པར་ཁྲིད་པ་ལས་བྲོས་ཏེ། དེ་གྲོང་མི་འམ། རྒྱལ་པོའི་མི་དག་གིས་རྗེས་བཞིན་དུ་བསྙེགས་པར་གྱུར་ལ། ཤུལ་གྱི་\r

\r
མདུན་རོལ་ནས་དགེ་སློང་ཞིག་མཆི་བ་དེ་ལ་དེ་དག་གིས་ཁྱོད་ཀྱིས་རྐུན་པོ་ཞིག་བྲོས་པ་མཐོང་ངམ་ཞེས་དྲིས་པ་དང༌། དགེ་སློང་དེ་ལ་ཡང་རྐུན་པོ་དགུམ་པའི་སེམས་ཉེ་བར་\r
གནས་པར་གྱུར་ནས་དེ་ཡང་དེ་དག་ལ་བསྟན་ཏེ་སྲོག་དང་ཕྲལ་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་རྐུན་པོ་ཞིག་དགུམ་པར་ཁྲིད་པ་ལས་བྲོས་ཏེ། དེ་གྲོང་མིའམ་རྒྱལ་\r
པོའི་མི་དག་གིས་རྗེས་བཞིན་རྗེས་བཞིན་དུ་བསྙེགས་པར་གྱུར་ལ། ཤུལ་གྱི་མདུན་རོལ་ནས་དགེ་སློང་ཞིག་མཆི་བ་དེ་ལ་དེ་དག་གིས་ཁྱོད་ཀྱིས་རྐུན་པོ་ཞིག་བྲོས་པ་མཐོང་ངམ་ཞེས་དྲིས་པ་དང༌།\r
དགེ་སློང་དེ་ལ་ཡང་རྐུན་པོ་དགུམ་པའི་སེམས་ཉེ་བར་གནས་པར་མ་གྱུར་པར་དེ་དེ་དག་ལ་བསྟན་ཏེ་དེ་སྲོག་དང་ཕྲལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་མི་གཉིས་\r
ལས་གཞན་དགུམ་པར་བགྱིས་པ་ལས་གཞན་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་བསྙེན་པར་རྫོགས་པར་དགུམ་པར་སྦྱོར་བ་བགྱིས་ལ། བསྙེན་\r
པར་མ་རྫོགས་པར་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་དགུམ་པར་སྦྱོར་བ་བགྱིས་ལ། བསྙེན་པར་རྫོགས་ཀར་བཀུམ་ན། ཅིར་འགྱུར་ལགས།\r
ཉེས་བྱས་སོ། །བསྙེན་པར་མ་རྫོགས་པར་དགུམ་པར་སྦྱོར་བ་བགྱིས་ལ། བསྙེན་པར་རྫོགས་ཏེ་བཀུམ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཀར་\r

\r
དགུམ་པར་སྦྱོར་བ་བགྱིས་ལ། བསྙེན་པར་རྫོགས་ཀར་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་དགུམ་པར་སྦྱོར་བ་བགྱིས་ལ། བསྙེན་པར་རྫོགས་ཏེ་བཀུམ་ན། ཅིར་\r
འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཏེ་དགུམ་པར་སྦྱོར་བ་བགྱིས་ལ། བསྙེན་པར་རྫོགས་ཏེ་བཀུམ་ན། ཅིར་འགྱུར་ལགས། མཐར་འགྱུར་རོ། །བསྙེན་པར་རྫོགས་ཏེ་\r
དགུམ་པར་སྦྱོར་བ་བགྱིས་ལ། བསྙེན་པར་མ་རྫོགས་པར་བཀུམ་ན། ཅིར་འགྱུར་ལགས། ཉེས་བྱས་སོ། །བཙུན་པ། དགེ་སློང་གཅིག་པུ་ཁང་པའི་ནང་དུ་ཞུགས་པ་ལ་སྲོག་དང་ཕྲལ་བའི་རྐྱེན་གྱིས་\r
མཐར་འགྱུར་བ་ལྟ་མཆིས་ལགས་སམ། ཡོད་དེ། ཉེ་བར་འཁོར། འདི་ལྟར་དགེ་སློང་གིས་གསད་པར་སྦྱོར་བ་བྱས་ལ། ཁང་པའི་ནང་དུ་ཞུགས་སམ་ཁང་པའི་ནང་དུ་ཞུགས་ནས་གསོད་པར་སྦྱོར་བ་\r
བྱེད་ནའོ། །བཙུན་པ། དགེ་སློང་གིས་མི་ལགས་པར་འདུ་ཤེས་ཏེ་དགུམ་སེམས་ཀྱིས་སྲོག་དང་ཕྲལ་ཡང་མཐར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་\r
སུ་གནས་པ་དང༌། དང་པོ་མི་མཐུན་པ་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་སུ་འགྱུར་རོ། །ཇི་ལྟར་དགེ་སློང་ལ་སྲོག་དང་ཕྲལ་བའི་རྐྱེན་གྱིས་མཐར་འགྱུར་བ་དེ་བཞིན་དུ་བསླབ་\r
པ་བྱིན་པ་དང༌། དགེ་སློང་མ་ལ་མཐར་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སྡོམ་ལ། སངས་རྒྱས་སྟོན་པ་རྣམ་པར་གཟིགས། མི་སློབ་སློབ་དང་ཅི་\r

\r
ཡང་དང༌། །ཉམས་དང་གྲོལ་དང་འཇིགས་པ་དང༌། །སྐྱེ་དང་ཐོབ་དང་འདྲ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་\r
པ༑ བཅོམ་ལྡན་འདས་ཀྱིས་ཡང་དགེ་སློང་གང་མངོན་པར་མི་ཤེས་ཤིང་ཡོངས་སུ་མི་ཤེས་པར་མིའི་ཆོས་བླ་མ་མཐའ་དང༌། འཕགས་པ་དང༌། ཁྱད་པར་ཐོབ་པ་དང༌། ཤེས་པ་དང༌། མཐོང་བ་དང༌།\r
རེག་པར་གནས་པ་མེད་ཅིང་མི་བདོག་བཞིན་དུ་འདི་ཤེས་སོ། །འདི་མཐོང་ངོ༌། །ཞེས་དེ་ལྟ་བུར་ཁས་འཆེས་བ་ལས། དེ་ལྟུང་བ་བྱུང་བ་རྣམ་པར་དག་པར་འདོད་ནས་དུས་གཞན་ཞིག་ན་དྲིས་ཀྱང་རུང་\r
མ་དྲིས་ཀྱང་རུང༌། འདི་སྐད་ཅེས། ཚེ་དང་ལྡན་པ་དག། བདག་གིས་ནི་མི་ཤེས་པར་ཤེས་སོ། །ཞེས་སྨྲས། མ་མཐོང་བར་མཐོང་ངོ༌། །ཞེས་སྨྲས་ཏེ། གསོབ་གསོག་བརྫུན་དུ་སྨྲས་སོ། །\r
ཞེས་ཟེར་ན་མངོན་པའི་ང་རྒྱལ་མ་གཏོགས་ཏེ། དགེ་སློང་དེ་ཡང་ཕས་ཕམ་པར་གྱུར་པ་ཡིན་གྱི། གནས་པར་མི་བྱའོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་འདི་སྐད་\r
ཅེས། བདག་ནི་སངས་རྒྱས་ཡིན་ནོ། །ཞེས་མཆི་ན་ཅིར་འགྱུར་ལགས། གལ་ཏེ་སྡིག་པ་མི་དགེ་བའི་ཆོས་རྣམས་ཁོང་དུ་ཆུད་པ་ཉིད་དམ། བརྡ་སྤྲོད་པ་ཉིད་ལ་བསམ་ནས་ལུང་སྟོན་ན་ཉེས་པ་སྦོམ་\r
པོར་འགྱུར་རོ། །འོན་ཏེ་མེད་པ་སངས་རྒྱས་བྱེད་པའི་ཆོས་རྣམས་སུ་ལུང་སྟོན་ན་མཐར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་ནི་སྟོན་པ་ཡིན་ནོ། །ཞེས་མཆི་ན་ཅིར་འགྱུར་\r

\r
ལགས། གལ་ཏེ་འདི་སྙམ་དུ་གདམས་ངག་སྟོན་པ་དང༌། རྗེས་སུ་སྟོན་པ་དང༌། ཆོས་སྟོན་པའོ། །སྙམ་དུ་བསམ་ནས་སྨྲས་ན་ཉེས་པ་སྦོམ་པོར་འགྱུར་རོ། །འོན་ཏེ་སྟོན་པའི་ཆོས་རྣམས་སུ་ལུང་སྟོན་ན་མཐར་\r
འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་ནི་བཅོམ་ལྡན་འདས་རྣམ་པར་གཟིགས་དང༌། གཙུག་ཏོར་ཅན་དང༌། འཁོར་བ་འཇིག་དང༌། ཐམས་ཅད་སྐྱོབ་དང༌། གསེར་ཐུབ་དང༌།\r
འོད་སྲུང་གི་ཉན་ཐོས་སོ། །ཞེས་མཆི་ན་ཅིར་འགྱུར་ལགས། གལ་ཏེ་སྔོན་གྱི་གནས་སུ་ལུང་སྟོན་ན་མཐར་འགྱུར་རོ། །འོན་ཏེ་དེས་འདི་སྙམ་དུ་དེ་ནས་བཟུང་སྟེ་ཡང་དག་པར་རྫོགས་པའི་སངས་རྒྱས་ཤཱཀྱ་\r
ཐུབ་པ་ལ་སྐྱབས་སུ་སོང་ངོ༌། །དེ་ནས་བཟུང་སྟེ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་སྐྱབས་སུ་སོང་ངོ༌། །སྙམ་དུ་བསམ་ནས་སྨྲས་ན་ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་\r
སློང་འདི་སྐད་ཅེས། བདག་ནི་མི་སློབ་པའོ། །ཞེས་མཆི་ན་ཅིར་འགྱུར་ལགས། གལ་ཏེ་ཉོན་མོངས་པ་སྤངས་པར་ལུང་སྟོན་ན་མཐར་འགྱུར་རོ། །འོན་ཏེ་དེས་འདི་སྙམ་དུ། བདག་ནི་བཟོ་ཅི་ཡང་མི་\r
སློབ་བོ། །སྙམ་དུ་བསམ་ནས་སྨྲས་ན་ཉེས་པ་སྦོམ་པོར་འགྱུར་རོ། བཙུན་པ། རེ་ཞིག་དགེ་སློང་གིས་འདི་སྐད་ཅེས། བདག་ནི་སློབ་པའོ། །ཞེས་མཆི་ན་ཅིར་འགྱུར་ལགས། གལ་ཏེ་སློབ་པར་\r
སྤྱོད་པར་ལུང་སྟོན་ན་མཐར་འགྱུར་རོ། །འོན་ཏེ་དེས་འདི་སྙམ་དུ་སྤྱོད་པ་ལ་སློབ་བོ། །སྙམ་དུ་བསམ་ནས་སྨྲས་ན་ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་ལ་ནི་\r

\r
ཅི་ཡང་མེད་དོ། །ཞེས་མཆིས་ན། ཅིར་འགྱུར་ལགས། གལ་ཏེ་ཅི་ཡང་སྤངས་སོ། །ཞེས་ལུང་སྟོན་ན། མཐར་འགྱུར་རོ། །འོན་ཏེ་དེས་འདི་སྙམ་དུ་བདག་ལ་ནི། ལྷུང་\r
བཟེད་དང༌། ཆོས་གོས་དང༌། དགེ་སྦྱོང་གི་འཚོ་བའི་ཡོ་བྱད་གང་ཡང་རུང་བ་ཞིག་མེད་དོ། །སྙམ་དུ་བསམ་ནས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་\r
ཅེས༑ བདག་ཉིད་ནི། ཉམས་པའོ། །ཞེས་མཆི་ན། ཅིར་འགྱུར་ལགས། གལ་ཏེ་འདི་སྙམ་དུ་བདག་ནི། དགེ་སྦྱོང་གི་ཚུལ་གྱི་འབྲས་བུ་དག་ལས་སོ། །ཞེས་ཟེར་ན། མཐར་འགྱུར་རོ། །འོན་\r
ཏེ་ལུང་ལས་ཉམས་པ་ལས་བསམ་སྟེ་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་འདི་སྐད་ཅེས། བདག་ནི། གྲོལ་བའོ། །ཞེས་མཆི་ན། ཅིར་འགྱུར་ལགས།\r
གལ་ཏེ་འདི་སྐད་ཅེས། བདག་ནི། ཀུན་ཏུ་སྦྱོར་བ་དང༌། འཆིང་བ་དང༌། བག་ལ་ཉལ་བ་དང༌། ཉེ་བའི་ཉོན་མོངས་པ་དང༌། ཀུན་ནས་དཀྲིས་པ་རྣམས་ལས་གྲོལ་ལོ། །ཞེས་ཟེར་ན། མཐར་\r
འགྱུར་རོ། །འོན་ཏེ་འདི་སྙམ་དུ་ཀུན་ཏུ་སྦྱོར་བ་དང༌། འཆིང་བ་དང༌། བག་ལ་ཉལ་དང༌། ཉེ་བའི་ཉོན་མོངས་པ་དང༌། ཀུན་ནས་དཀྲིས་པ་གང་དག་ཟད་པ་དང༌། འགག་པ་དང༌། བྲལ་བ་དང༌། རྣམ་\r
པར་གྱུར་པ་དེ་དག་ལས་བདག་གྲོལ་ལོ། །སྙམ་དུ་བསམ་ནས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་ལ་འཇིགས་པ་མེད་དོ། །ཞེས་མཆི་ན།\r

\r
ཅིར་འགྱུར་ལགས། གལ་ཏེ་འཇིགས་པ་སྤངས་པར་ལུང་སྟོན་ན། མཐར་འགྱུར་རོ། འོན་ཏེ་འཇིག་རྟེན་པ་ལས་བསམ་ནས་བདག་ནི། ཅི་ལ་ཡང་མི་འཇིགས་སོ། ཞེས་ཟེར་ན། ཉེས་པ་སྦོམ་པོར་འགྱུར་\r
རོ། །བཙུན་པ། རེ་ཞིག་དགེ་སློང་འདི་སྐད་ཅེས། འདི་ནི། བདག་གི་སྐྱེ་བའི་ཐ་མ་ཡིན་ནོ། །ཞེས་མཆི་ན། ཅིར་འགྱུར་ལགས། གལ་ཏེ་ཟད་པར་འདུ་ཤེས་པར་ལུང་སྟོན་ན། མཐར་འགྱུར་རོ། འོན་ཏེ་གང་གི་\r
སྐྱེ་བའི་ཐ་མ་འདི་ཡིན་པའི་སྐྱེ་བ་དེ་ནི། ཟད་པ། འགག་པ། བྲལ་བ། རྣམ་པར་གྱུར་པ་ཡིན་ནོ། །སྙམ་དུ་བསམ་ནས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་\r
གིས་ཐོབ་བོ། །ཞེས་མཆི་ན། ཅིར་འགྱུར་ལགས། གལ་ཏེ་འདི་སྐད་ཅེས། དགེ་སྦྱོང་གི་ཚུལ་གྱི་འབྲས་བུ་དག་གོ །ཞེས་ཟེར་ན། མཐར་འགྱུར་རོ། །འོན་ཏེ་འཇིག་རྟེན་པའི་དངོས་པོ་ཡིན་པར་ལུང་སྟོན་ན། ཉེས་\r
པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། ཀྱེ་མ་ཁྱོད་ཁོ་བོ་ཅི་འདྲ་བ་དེ་འདྲ་བར་གྱུར་ཀྱང་ཅི་མ་རུང༌། དེ་ལྟར་ན། ཡུ་བུ་རྒྱུན་དུ་ཞུགས་པ་དང༌། ལན་གཅིག་ཕྱིར་འོང་བ་དང༌། ཕྱིར་མི་\r
འོང་བ་དང༌། དགྲ་བཅོམ་པར་གྱུར་ན། ཁོ་བོ་ནི། རྒྱུན་ཏུ་ཞུགས་པ་དང༌། ལན་གཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པ་ཡང་མ་ཡིན་ནོ། །ཞེས་མཆི་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །སྡོམ་ལ། མ་སྨིན་ཐོབ་དང་བདག་འདྲི་དང༌། །སྤངས་པ་དང་ནི་འབྲས་བུ་གཉིས། །འདུ་ཤེས་དང་བཞི་ཐོབ་བྱ་དང༌། །འཇིག་རྟེན་པའི་ཚུལ་ཐ་མའོ། །བཙུན་པ། རེ་ཞིག་དགེ་སློང་ཞིག་ལ།\r

\r
ཚེ་དང་ལྡན་པ། ཅི་ཟག་པ་ཟད་པ་ཡིན་ནམ་ཞེས་དྲིས་ལ། དེས་ཀྱང་ཤིང་ཐོག་མ་སྨིན་པ་དག་བཅངས་པར་གྱུར་ཏེ། དེས་འདི་སྐད་ཅེས། ཡིན་ནོ། །ཞེས་བགྱི་ན། ཅིར་འགྱུར་ལགས་\r
ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་ནི། རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་འོང་བའི་འབྲས་བུ་དང༌། ཕྱིར་མི་འོང་བའི་འབྲས་བུ་དང༌། མཆོག་གི་\r
འབྲས་བུ་ཐོབ་བོ། །ཞེས་མཆི་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་བདག་ཉིད་ཀྱིས་དྲིས་ལ་འདི་སྐད་ཅེས། ང་དགྲ་བཅོམ་པ་ཡིན་ནོ། །ཞེས་ཟེར་བ་འདི་སུས་དྲིས་\r
ཞེས་མཆི་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་ལ་ཁྱིམ་བདག་ཅིག་གིས་ཁྱོད་ཀྱིས་འབྲས་བུ་ཐོབ་བམ་ཞེས་དྲིས་པ་དང༌། དེས་ཀྱང་ལོ་མ་དང༌། མེ་ཏོག་\r
དང༌། འབྲས་བུ་མ་སྨིན་པ་དག་བཅངས་པར་གྱུར་ཏེ། དེས་འདི་སྐད་ཅེས་ཡིན་ཞེས་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་\r
ནི༑ ཡོངས་སུ་ཉམས་པའོ། །ཞེས་མཆི་ན། ཅིར་འགྱུར་ལགས། གལ་ཏེ་ཐོབ་པ་ལས་ཡོངས་སུ་ཉམས་པར་ལུང་སྟོན་ན། མཐར་འགྱུར་རོ། །འོན་ཏེ་མ་ཐོབ་པ་ལས་ཡོངས་སུ་ཉམས་པར་\r
ལུང་སྟོན་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་རྒྱུན་དུ་ཞུགས་པའི་འབྲས་བུར་བསྟན་ཏོ། །སྙམ་པ་ལས། ལན་གཅིག་ཕྱིར་འོང་བའི་འབྲས་བུ་ར་ལུང་སྟོན་པར་བགྱིད།\r

\r
ལན་གཅིག་ཕྱིར་འོང་པའི་འབྲས་བུར་ལུང་བསྟན་ཏོ། །སྙམ་པ་ལས། ཕྱིར་མི་འོང་བའི་འབྲས་བུར་ལུང་སྟོན་པར་བགྱིད། ཕྱིར་མི་འོང་བའི་འབྲས་བུར་ལུང་བསྟན་ཏོ། །སྙམ་པ་ལས། དགྲ་བཅོམ་པའི་འབྲས་\r
བུར་ལུང་སྟོན་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་ལ་འདི་སྐད་ཅེས། རྒྱུ་རི་ཞེས་བྱ་བ་ལ་རྒྱུན་དུ་ཞུགས་པའི་འབྲས་བུའོ། །བྱ་སྐྱིབས་ཀྱི་ངོས་ལ་ལན་\r
གཅིག་ཕྱིར་འོང་བའི་འབྲས་བུའོ། །བྱ་རྒོད་ཀྱི་ཕུང་པོ་ལ་ཕྱིར་མི་འོང་བའི་འབྲས་བུའོ། །འོད་མའི་ཚལ་དུ་མཆོག་གི་འབྲས་བུ་དགྲ་བཅོམ་པའོ། །ཞེས་མཆི་ན། ཅིར་འགྱུར་ལགས། གལ་ཏེ་འདི་སྙམ་དུ་\r
དེར་བདག་ལ་བསྟན་པ་བཏོན། ཁ་ཏོན་བྱས་ཏེ་བདག་གིས་སྙོམས་ལས་མ་བྱས་སོ། །སྙམ་དུ་བསམ་ནས་སྨྲ་ན། ཉེས་པ་སྦོམ་པོར་འགྱུར་རོ། །འོན་ཏེ་དགེ་སྦྱོང་གི་འབྲས་བུ་རྣམས་སུ་ལུང་སྟོན་ན། མཐར་\r
འགྱུར་རོ། །བཙུན་པ། རེ་ཞིག་དགེ་སློང་གིས་མི་མ་ལགས་པ་ལ་མི་མ་ལགས་པར་འདུ་ཤེས་ཏེ་མིའི་ཆོས་བླ་མར་གྱུར་པར་ལུང་སྟོན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་\r
ལགས་པ་ལ་མིར་འདུ་ཤེས་ཏེ་མིའི་ཆོས་བླ་མར་གྱུར་པར་ལུང་སྟོན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་ལ་མི་མ་ལགས་པར་འདུ་ཤེས་ཏེ་མིའི་ཆོས་བླ་མར་གྱུར་པར་ལུང་\r
སྟོན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་ལ་མིར་འདུ་ཤེས་ཏེ་མིའི་ཆོས་བླ་མར་གྱུར་པ་ལུང་སྟོན་ན། ཅིར་འགྱུར་ལགས། མཐར་འགྱུར་རོ། །བཙུན་པ། རེ་ཞིག་དགེ་སློང་འདི་\r

\r
སྐད་ཅེས། ཉན་ཐོས་ཀྱིས་ཐོབ་པར་བྱ་བ་གང་ཡིན་པ་དེ་བདག་གིས་ཐོབ་བོ། །ཞེས་མཆི་ན། ཅིར་འགྱུར་ལགས། གལ་ཏེ་ལུང་ཆུབ་པར་བྱ་བ་ལས་བསམ་སྟེ་སྨྲས་ན།\r
ཉེས་པ་སྦོམ་པོར་འགྱུར་རོ། །འོན་ཏེ་ཉན་ཐོས་ཀྱི་ཆོས་རྣམས་སུ་ལུང་སྟོན་ན། མཐར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། བདག་དེ་རིང་འཇིག་རྟེན་གྱི་བསམ་གཏན་ལ་སྙོམས་\r
པར་ཞུགས་ཏེ་དགོངས་ཀར་ཡང་མ་ཞུགས། དེ་ཕན་ཆད་ཀྱང་མ་ཞུགས་སོ། །ཞེས་མཆི་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འདི་སྐད་ཅེས། ཚུར།\r
འབྲས་བུ་དག་ལུང་བསྟན་ཏོ། །ཞེས་མཆི་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ།། །།འདུལ་བ་གཞུང་བླ་མ། བམ་པོ་གཉིས་པ། སྡོམ་ལ། ཕོ་ཉ་ཡི་གེ་\r
ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བས་ཉེན་འོན་གླེན་པའོ། །བཙུན་པ། རེ་ཞིག་དགེ་སློང་གིས་ཕོ་ཉ་ལས་མིའི་ཆོས་བླ་མར་གྱུར་པ་\r
བརྗོད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་ཡི་གེ་དང༌། གཞན་ལ་སྙད་འདོགས་པ་དང༌། བརྒྱུད་དེ་མིའི་ཆོས་བླ་མར་གྱུར་པ་བརྗོད་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་སྨྱོན་པའི་དྲུང་དུ་མིའི་ཆོས་བླ་མར་གྱུར་པ་བརྗོད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་སེམས་འཁྲུགས་\r

\r
པ་དང༌། ཚོར་བས་ཉེན་པ་དང༌། འོན་པ་དང༌། གླེན་པ་ལ་མིའི་ཆོས་བླ་མར་གྱུར་པ་བརྗོད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྡོམ་ལ། གཉིད་ལོག་ར་རོ་རབ་མྱོས་དང༌། །སྙོམས་ཞུགས་\r
འགྲོ་བ་མ་ཡིན་ཉིད། །སྐད་དང་ལུས་དང་དབེན་སྔགས་དང༌། །གཞན་ལས་གཞན་གྱི་ཐ་མའོ། །བཙུན་པ། རེ་ཞིག་དགེ་སློང་གིས་གཉིད་ཀྱིས་ལོག་པའི་དྲུང་དུ་མིའི་ཆོས་བླ་མར་གྱུར་པ་སྨྲས་ན། ཅིར་\r
འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་ར་རོ་བ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དྲུང་དུ་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་\r
ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་དབུས་པའི་དྲུང་དུ་མིའི་ཆོས་བླ་མར་གྱུར་པ་སྨྲས་ལ། ཡུལ་དབུས་པས་ཀྱང་མཐའ་འཁོབ་\r
པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པའི་དྲུང་དུ་མིའི་ཆོས་བླ་མར་གྱུར་པ་སྨྲས་ལ། མཐའ་འཁོབ་པས་\r
ཀྱང་ཡུལ་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་པས་མཐའ་འཁོབ་པའི་སྐད་དུ་དབུས་པའི་དྲུང་དུ་མིའི་ཆོས་བླ་མར་གྱུར་པ་སྨྲས་ལ།\r
ཡུལ་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབུས་པས་དབུས་པའི་སྐད་དུ་མཐའ་འཁོབ་པའི་དྲུང་དུ་མིའི་ཆོས་བླ་མར་གྱུར་\r

\r
པ་སྨྲས་ལ། མཐའ་འཁོབ་པས་ཀྱང་ཡུལ་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་\r
ལུས་ཀྱི་རྣམ་པར་རིག་བྱེད་ཀྱིས་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་དབེན་པར་དབེན་པའི་འདུ་ཤེས་ཀྱིས་\r
མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབེན་པར་མི་དབེན་པའི་འདུ་ཤེས་ཀྱིས་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །མི་དབེན་པར་དབེན་པའི་འདུ་ཤེས་ཀྱིས་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་དབེན་པར་མི་དབེན་པའི་འདུ་ཤེས་ཀྱིས་\r
མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གསང་སྔགས་སམ། སྨན་དག་གིས་བདག་ཉིད་མི་གདའ་བར་བགྱིས་ནས་མིའི་\r
ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གཞན་ལས་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས།\r
ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གི་གཞན་དག་གི་སླད་དུ་མིའི་ཆོས་བླ་མར་གྱུར་པ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ།\r

\r
རེ་ཞིག་དགེ་སློང་གིས་མིའི་ཆོས་བླ་མར་གྱུར་པ་སྨྲས་ཀྱང་མཐར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌།\r
མ་ནིང་དང༌། དགེ་སློབ་མ་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་སུ་འགྱུར་རོ། །ཇི་ལྟར་དགེ་སློང་གིས་བརྫུན་དུ་སྨྲས་པའི་རྐྱེན་གྱིས་མཐར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་\r
ལ་ཡང་མཐར་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །ཉེ་བར་འཁོར་གྱིས་ཞུས་པ་ཁ་ཆེ་བ་ལས། ཕམ་པ་སྦྱར་བ་རྫོགས་སོ།། །།སྡོམ་ལ། མ་ལོག་སྦུབས་དང་དེ་བཞིན་གཡོས། །རྩོལ་བ་མེད་པ་དག་དང་མཚན། །གཞན་གྱི་དག་དང་བཅས་པ་འདིར། །ཚོགས་སུ་ཡང་དག་བཤད་པ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་\r
ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཆེད་དུ་བསམ་ནས་ཁུ་བ་ཕྱུང་ན། རྨི་ལམ་གྱི་མ་གཏོགས་ཏེ། དགེ་འདུན་ལྷག་མ་ཞེས་གསུངས་པ་གང་ལགས་པ། བཙུན་པ།\r
རེ་ཞིག་དགེ་སློང་གིས་གཉིད་མ་ལོག་པའི་གནས་སྐབས་སུ་བརྩམས་ཏེ་གཉིད་ལོག་ནས་ཁུ་བ་ཕྱུང་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་གཉིད་ལོག་པའི་ཚེ་\r
བརྩམས་ཏེ་སད་ནས་ཁུ་བ་ཕྱུང་ན། ཅིར་འགྱུར་ལགས། གལ་ཏེ་རྩོལ་ན། ཉེས་པ་སྦོམ་པོར་འགྱུར་རོ། །འོན་ཏེ་མི་རྩོལ་ན། ལྟུང་བ་མེད་དོ། །བཙུན་པ། རེ་ཞིག་བཅོམ་ལྡན་འདས་ཀྱིས་ཁུ་བ་སྦུབས་སུ་\r

\r
ཕྱིན་པ་ཕྱུང་ན། ཉེས་པ་སྦོམ་པོར་འགྱུར་རོ། །ཞེས་གསུངས་པ་གང་ལགས་པ། ཇི་ཙམ་གྱིས་ན། སྦུབས་སུ་ཕྱིན་པ་ལགས། གནས་ནས་འཕགས་མ་ཐག་ཏུ་སྦུབས་སུ་\r
ཕྱིན་པར་འགྱུར་རོ། །བཙུན་པ། བཅོམ་ལྡན་འདས་ཀྱིས་བསྐྱོད་དེ་བཏང་བ་ལས་ཁུ་བ་ཕྱུང་ན། ཉེས་པ་སྦོམ་པོར་འགྱུར་རོ། །ཞེས་གསུངས་པ་གང་ལགས་པ། ཇི་ཙམ་གྱིས་བསྐྱོད་དེ་བཏང་བ་ལགས་\r
མཇུག་ཐོགས་སུ་གནས་ནས་འཕགས་པ་ལས་བཏང་བ་ཡིན་ནོ། །བཙུན་པ། མ་བརྩལ་བར་ཁུ་བ་ཕྱུང་ན། ཅིར་འགྱུར་ལགས། གལ་ཏེ་བདག་གིར་མི་བྱེད་ན། ལྟུང་བ་མེད་དོ། །འོན་ཏེ་བདག་གིར་\r
བྱེད་ན། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་ཁུ་བ་འབྱིན་པ་ལས་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་\r
ཁུ་བ་འབྱིན་པ་ལས་མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་གིས་གཞན་གྱི་ཟག་བྱེད་ནས་ཁུ་བ་འབྱིན་པར་བགྱིད་ན། ཅིར་\r
འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཆེད་དུ་བསམ་སྟེ་ཁུ་བ་ཕྱུང་ན། དགེ་འདུན་ལྷག་མར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་\r
བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་སུ་འགྱུར་རོ། །ཇི་ལྟར་དགེ་སློང་ཁུ་བ་འབྱིན་པ། དགེ་འདུན་\r

\r
ལྷག་མར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་དགེ་འདུན་ལྷག་མར་འགྱུར་རོ། །དགེ་སློང་མ་ལ་ནི། གཞི་ཇི་ལྟ་བ་བཞིན་ནོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སྡོམ་\r
ལ༑ ལུས་དང་ཡིད་གཉིས་སོ་དང་ནི། །རྨ་སྤུ་དེ་བཞིན་སེན་མོ་དང༌། །བཞི་པ་གཉིས་སུ་བྱས་ན་ནི། །ཚོམས་སུ་ཡང་དག་བཤད་པ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དྲལ་ཞིང་གྱུར་པའི་སེམས་ཀྱིས་བུད་མེད་ཀྱི་ཡུལ་དང་ལྷན་ཅིག་ལུས་ཀྱིས་རེག་པར་བྱེད་ཅིང༌། ལག་པ་ནས་བཟུང་ངམ། དཔུང་པ་ནས་\r
བཟུང་ངམ། ལན་བུ་ནས་བཟུང་ངམ། ཡན་ལག་དང༌། ཉིང་ལག་གང་ཡང་རུང་བ་ལ་ནོམ་པ་དང༌། ཉུག་པ་བདག་གིར་བྱེད་ན། དགེ་འདུན་ལྷག་མའོ། །ཞེས་གསུངས་པ་གང་ལགས་པ། བཙུན་\r
པ། རེ་ཞིག་བུད་མེད་ཀྱི་ལུས་ཀྱི་དབང་པོ་ཉམས་པར་གྱུར་ལ། དགེ་སློང་གིས་དེ་དང་ལྷན་ཅིག་ལུས་ཀྱིས་རེག་པར་གྱུར་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་ལུས་\r
ཀྱི་དབང་པོ་ཉམས་པར་གྱུར་པ་དེས། བུད་མེད་དང་ལྷན་ཅིག་ལུས་ཀྱིས་རེག་པར་བྱེད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དེ་གཉིས་ཀའི་ལུས་ཀྱི་དབང་པོ་ཉམས་\r
པར་གྱུར་ལ། དེ་དག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་དེ་འདི་ཡིན་ནམ། དེ་འདི་མ་ཡིན་སྙམ་དུ་སོམ་ཉི་དང༌། ཐེ་ཚོམ་འཚལ་\r

\r
བཞིན་དུ་དེ་ཡང་དེ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་འདུན་གྱི་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་འདི་བུད་མེད་ཡིན་\r
ནམ། འོན་ཏེ་བུད་མེད་མ་ཡིན་སྙམ་དུ་སོམ་ཉི་དང༌། ཐེ་ཚོམ་འཚལ་བཞིན་དུ་དེ་ཡང་དེ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དངོས་པོ་ཇི་ལྟ་བུ་བཞིན་ནོ། །བཙུན་\r
པ༑ རེ་ཞིག་སོས་རེག་པར་གྱུར་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་སོ་དག་ལ་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་\r
པ༑ རེ་ཞིག་རྨས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་རྨ་དག་ལ་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །\r
བཙུན་པ། རེ་ཞིག་སྤུས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་སྤུ་དག་ལ་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑བཙུན་པ། རེ་ཞིག་སེན་མོས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་སེན་མོ་དག་ལ་རེག་པར་བགྱིད་ན། ཅིར་འགྱུར་ལགས། ཉེས་\r
པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མིའི་བུད་མེད་ལ་མིར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །མི་ལ་མི་མ་\r

\r
ལགས་པར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པར་མིར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས་\r
ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་ལགས་པར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བར་\r
ཆད་དང་བཅས་པ་ལ་བར་ཆད་དང་བཅས་པར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བར་ཆད་དང་བཅས་པ་ལ་བར་ཆད་མ་མཆིས་པར་\r
འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བར་ཆད་མ་མཆིས་པ་ལ་བར་ཆད་དང་བཅས་པར་འདུ་ཤེས་པས། ལུས་ཀྱིས་རེག་པར་\r
བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བར་ཆད་མ་མཆིས་པ་ལ་བར་ཆད་མ་མཆིས་པར་འདུ་ཤེས་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་\r
འདུན་ལྷག་མར་འགྱུར་རོ། །སྡོམ་ལ། འདུ་ཤེས་གཞན་རོ་རུས་པ་དང༌། །མཚན་དང་སྐྱེས་པ་མཉེན་པ་དང༌། །འཇམ་དྲོ་མ་ནིང་སྨྱོན་པ་དང༌། །སྙོམས་ཞུགས་གཉིད་ལོག་འགྲོ་བ་མིན། བཙུན་\r
པ༑ རེ་ཞིག་དགེ་སློང་བུད་མེད་གཞན་ཞིག་དང་ལྷན་ཅིག་ཆགས་པ་སྐྱེས་པ་ལས། གཞན་ཞིག་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ།།\r

\r
བཙུན་པ། རེ་ཞིག་དགེ་སློང་བུད་མེད་ཀྱི་རོ་དང་ལྷན་ཅིག་ཏུ་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་\r
ཤ་མ་མཆིས་པ་རུས་པའི་རུས་གོང་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྤོམ་པོར་འགྱུར་རོ། །བཙུན་པ། རེ་ཞིག་དགེ་སློང་བུད་མེད་དང་ལྷན་ཅིག་\r
ལུས་ཀྱིས་རེག་པར་བགྱིད་པ་ལས། དེའི་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་མ་ཞིག་སྐྱེས་པ་དང་ལྷན་ཅིག་ཏུ་\r
ལུས་ཀྱིས་རེག་པར་བགྱིད་པ་ལས། དེའི་མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་སྐྱེས་པ་དང་ལྷན་ཅིག་ལུས་ཀྱིས་\r
རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མཉེན་ནམ་སྙམ་པའི་བསམ་པས་ལུས་ཀྱིས་རེག་པར་བགྱིད་ན། ཅིར་འགྱུར་ལགས་\r
ཉེས་པ་སྦོམ་པོར་འགྱུར་རོ། །འཇམ་པའི་བསམ་པ་དང༌། དྲོ་བའི་བསམ་པས་ཀྱང་དེ་དང་འདྲའོ། །བཙུན་པ། རེ་ཞིག་དགེ་སློང་མ་ནིང་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་\r
ལགས། ཉེས་པ་སྦོམ་པོར་འགྱུར་རོ། །མ་ནིང་མོ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་སྨྱོན་པ་དང་\r

\r
ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་སེམས་རྣམ་པར་འཁྲུགས་པ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས་\r
ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་བུད་མེད་སྙོམས་པར་ཞུགས་པ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ་\r
རེ་ཞིག་དགེ་སློང་བུད་མེད་གཉིས་ཀྱིས་ལོག་པ་དང་ལྷན་ཅིག་ལུས་ཀྱིས་རེག་པར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་འགྲོ་བ་གཞན་པའི་\r
བུད་མེད་དང་ལྷན་ཅིག་ཏུ་ལུས་ཀྱིས་རེག་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་ལུས་ཀྱིས་རེག་པར་བགྱིད་ཀྱང་དགེ་འདུན་ལྷག་མར་མི་འགྱུར་\r
བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་སོ། །ཇི་ལྟར་\r
དགེ་སློང་གིས་ལུས་ཀྱིས་ཀུན་ཏུ་རེག་པར་བྱས་པ་ལས། དགེ་འདུན་ལྷག་མར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་དགེ་འདུན་ལྷག་མར་འགྱུར་རོ། །དགེ་སློང་མ་སྐྱེས་པ་དང་ལྷན་ཅིག་ལུས་\r
ཀྱིས་ཀུན་ཏུ་རེག་པར་བྱེད་པ་ལ་ནི། ཕམ་པར་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སུ་འགྱུར་རོ། །སྡོམ་ལ། སྐད་དང་ལུས་དང་དབེན་སྔགས་དང༌། གཞན་\r

\r
ལས་གཞན་ཕྱིར་སྤྲུལ་པ་དང༌། །ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །བགོ་བཤའ་མ་ནིང་སྐྱེས་པ་དང༌། །མ་ནིང་མོ་མཛེས་སྡིག་ཅན་ནོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དྲལ་ཅིང་གྱུར་པའི་སེམས་ཀྱིས་བུད་མེད་ཀྱི་ཡུལ་ལ་གནས་ངན་\r
ལེན་གྱི་ཚིག་སྡིག་པ་ཅན་ཚོགས་པར་མི་འབྱུང་བ། འཁྲིག་པ་དང་ལྡན་པ། འདི་ལྟར་སྐྱེས་བུས་ན་ཆུང་ལ་བྱ་བ་བཞིན་དུ་ཡང་སྨྲས་ན། དགེ་འདུན་ལྷག་མའོ། །ཞེས་གསུངས་པ་གང་ལགས་\r
པ། བཙུན་པ། རེ་ཞིག་དབུས་པའི་དགེ་སློང་ཞིག་གིས་དབུས་པའི་བུད་མེད་ལ་མཐའ་འཁོབ་པའི་སྐད་དུ་གནས་ངན་ལེན་གྱི་ཚིག་སྨྲས་ལ། དབུས་པའི་བུད་མེད་ཀྱིས་ཀྱང་མཐའ་འཁོབ་པའི་\r
སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་པ་ཞིག་གིས་མཐའ་འཁོབ་པའི་བུད་མེད་ལ་དབུས་པའི་སྐད་ཀྱིས་གནས་ངན་ལེན་གྱི་ཚིག་སྨྲས་ལ། མཐའ་\r
འཁོབ་པའི་བུད་མེད་ཀྱིས་ཀྱང་ཡུལ་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་པ་ཞིག་གིས་དབུས་པའི་བུད་མེད་ལ་མཐའ་འཁོབ་\r
པའི་སྐད་དུ་གནས་ངན་ལེན་གྱི་ཚིག་སྨྲས་ལ། དབུས་པའི་བུད་མེད་ཀྱིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབུས་པ་ཞིག་གིས་\r

\r
མཐའ་འཁོབ་པའི་བུད་མེད་ལ་དབུས་པའི་སྐད་དུ་གནས་ངན་ལེན་གྱི་ཚིག་སྨྲས་ལ། མཐའ་འཁོབ་པའི་བུད་མེད་ཀྱིས་ཀྱང་ཡུལ་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་\r
པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་ལ་ལུས་ཀྱི་རྣམ་པར་རིག་བྱེད་ཀྱིས་གནས་ངན་ལེན་གྱི་ཚིག་སྟོན་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་\r
ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབེན་པ་ལ་མི་དབེན་པར་འདུ་ཤེས་\r
པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་དབེན་པ་ལ་དབེན་པར་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །མི་དབེན་པ་ལ་མི་དབེན་པར་འདུ་ཤེས་པས་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་གིས་\r
སྨན་ནམ་གསང་སྔགས་དག་གིས་བདག་ཉིད་མི་གདའ་བར་བགྱིས་ཏེ། བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་\r
གིས་གཞན་ཞིག་ལས་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གཞན་དག་གི་སླད་དུ་བུད་མེད་\r

\r
ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་སྤྲུལ་པ་ལ་གནས་ངན་\r
ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཕོ་ཉ་ལས་བུད་མེད་ཀྱི་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས།\r
ཉེས་པ་སྦོམ་པོར་འགྱུར་རོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་དེ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་\r
དགེ་སློང་གིས་བུད་མེད་ལ་འདི་སྐད་ཅེས། ཆེ་ཞེ་བགོ་བཤའ་གྱིས་ཤིག་ཅེས་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་མ་ནིང་ལ་སྨྲས་ན།\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྐྱེས་པ་ལ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མ་ནིང་མོ་ལ་སྨྲས་ན། ཅིར་འགྱུར་ལགས། ཉེས་པ་སྦོམ་པོར་\r
འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་ལ་འདི་སྐད་དུ། མཛེས་སོ། །ཞེས་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་\r
ལ་འདི་སྐད་ཅེས། སྡིག་པ་ཅན་ནོ། །ཞེས་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྡོམ་ལ། སྨྱོན་པ་དང་ནི་སེམས་འཁྲུགས་སམ། །ཆོར་བ་འོན་མ་གླེན་མ་དང༌། །གཉིད་\r

\r
ལོག་ར་རོ་རབ་མྱོས་དང༌། །དགེ་སློང་མ་དང་སྙོམས་པར་ཞུགས། །བཙུན་པ། རེ་ཞིག་དགེ་སློང་གིས་བུད་མེད་སྨྱོན་མ་ཞིག་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། འོན་མ་དང༌། གླེན་མ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་ལ་གནས་ངན་ལེན་གྱི་ཆིག་སྨྲས་ན།\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་བུད་མེད་ལ་གནས་ངན་ལེན་གྱི་ཚིག་སྨྲས་པ་ལས། དེའི་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་\r
བྱས་སུ་འགྱུར་རོ། །བཙུན་པ། རེ་ཞིག་དགེ་སློང་མ་ཞིག་སྐྱེས་པ་ལ་གནས་ངན་ལེན་གྱི་ཚིག་སྨྲས་པ་ལགས། དེའི་མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །\r
བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བུད་མེད་ཀྱི་ཡུལ་ལ་གནས་ངན་ལེན་གྱི་ཆིག་སྨྲས་ན། དགེ་འདུན་ལྷག་མར་འགྱུར་རོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་\r
བུད་མེད་ཀྱི་ཡུལ་ལ་གནས་ངན་ལེན་གྱི་ཚིག་སྨྲས་ཀྱང་དགེ་འདུན་ལྷག་མར་མི་འགྱུར་བ་ལྟ་མཆིས་ལགས་སམ། ཡོད་དེ། གལ་ཏེ་གཞན་གྱི་ཕྱིར་སྨྲས་ན། ཅིར་འགྱུར་ཞེ་ན། ཉེས་བ་སྦོམ་པོར་\r
འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་སྙོམས་པར་ཞུགས་པ་ཞིག་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྡོམ་ལ། བཞི་པ་གཉིས་\r

\r
དང་འདུ་ཤེས་གཞན། །གནས་ངན་ལེན་ལ་གང་བསྒྲགས་པ། །བསྙེན་བཀུར་ལ་ཡང་དེ་བཞིན་དུ། །རྒྱས་པར་རབ་ཏུ་བཤད་པར་བྱ། །བཙུན་པ། རེ་ཞིག་དགེ་སློང་\r
གིས་མིའི་བུད་མེད་ལ་མི་མ་ལགས་པར་འདུ་ཤེས་པས། གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་ཤེས་པས་\r
གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་\r
ལགས། ཉེས་པ་སྦོམ་པོར་འགྱུར་རོ། །མིའི་བུད་མེད་ལ་མིར་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། དགེ་འདུན་ལྷག་མར་གྱུར་རོ། །བཙུན་པ། རེ་ཞིག་\r
དགེ་སློང་གིས་བུད་མེད་ལ་བུད་མེད་དུ་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བུད་མེད་ལ་སྐྱེས་པར་འདུ་ཤེས་པས་གནས་ངན་\r
ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྐྱེས་པ་ལ་བུད་མེད་དུ་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་\r
འགྱུར་རོ། །སྐྱེས་པ་ལ་སྐྱེས་པར་འདུ་ཤེས་པས་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གཞན་དུ་འདུ་ཤེས་\r

\r
པས་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་བུད་མེད་ཀྱི་ཡུལ་ལ་གནས་ངན་ལེན་གྱི་ཚིག་སྨྲས་ཀྱང༌།\r
དགེ་འདུན་ལྷག་མར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི།\r
ཉེས་བྱས་སོ། །ཇི་ལྟར་དགེ་སློང་ལ་གནས་ངན་ལེན་གྱི་ཚིག་སྨྲ་བའི་དགེ་འདུན་ལྷག་མར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་དགེ་འདུན་ལྷག་མར་འགྱུར་རོ། །དགེ་སློང་མ་ལ་ནི། ཉེས་པ་སྦོམ་\r
པོར་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་\r
ལྡན་འདས་ཀྱིས་ཡང་དགེ་སློང་གང་དྲལ་ཅིང་གྱུར་པའི་སེམས་ཀྱིས་བུད་མེད་ཀྱི་ཡུལ་གྱི་མདུན་དུ། སྲུ། བསྙེན་བཀུར་རྣམས་ཀྱི་ནང་ན་ནི། འདི་ལྟ་སྟེ། ང་ལྟ་བུའི་དགེ་སློང་ཚུལ་ཁྲིམས་དང་ལྡན་པ།\r
དགེ་བའི་ཆོས་ཅན། ཚངས་པར་སྤྱོད་པ་ལ་འདི་ལྟར་འཁྲིག་པ་དང་ལྡན་པའི་ཆོས་འདིས་བསྙེན་བཀུར་བྱེད་པ་འདི་ནི། མཆོག་ཡིན་ནོ། །ཞེས་བདག་ཉིད་ཀྱི་བསྙེན་བཀུར་བསྔགས་པ་བརྗོད་ན། དགེ་\r
འདུན་ལྷག་མའོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི། ཇི་ལྟར་གནས་ངན་ལེན་སྨྲ་བ་ལས་བཤད་པ་དེ་བཞིན་དུ་བསྙེན་བཀུར་བསྔགས་པ་ཡང་བརྗོད་པར་བྱའོ། །\r

\r
ཁྱད་པར་ནི། འདི་ཡིན་ཏེ། དགེ་སློང་མས་བསྙེན་བཀུར་བསྔགས་པ་ལ་ནི། ཉེས་བྱས་སུ་བརྗོད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་\r
ཁོ་ནའོ། །སྡོམ་ལ། ཆོས་གཉིས་ལ་ནི་བཞི་ཚན་དྲུག །དབང་པོ་དང་ནི་ཉོ་བ་གཉིས། །སྦོ་བ་དང་ནི་བཞི་ཚན་གཉིས། །བརྒྱད་པ་དག་ནི་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་\r
ལྡན་པ་ཉེ་བར་འཁོར་གྱིས་ཞུས་པ། བཙུན་པ། ཆོས་གང་འདས་པ་ཡང་མ་ལགས། མ་འོངས་པ་ཡང་མ་ལགས། ད་ལྟར་བྱུང་བ་ཡང་མ་ལགས། འགྲོ་བ་དང་ཕྱིར་འོང་བ་ཡང་མ་མཆིས་\r
ལ། ལས་ཀྱི་མཐའི་མཐུག་གི་མཐར་ཕྱིན་པའི་ཆོས་དེ་གང་ལགས། ཉེ་བར་འཁོར། མྱ་ངན་ལས་འདས་པའོ། །བཙུན་པ། ཆོས་གང་འགྲོ་བ་དང༌། ཕྱིར་འོང་བ་མཆིས་ལ། ལས་ཀྱི་\r
མཐའི་མཇུག་གི་མཐར་ཕྱིན་པའི་ཆོས་དེ་གང་ལགས། ཉེ་བར་འཁོར། སྨྱན་བྱེད་པའོ། །དེ་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། བཅོམ་ལྡན་འདས་\r
ཀྱིས་ཡང་དགེ་སློང་གང་བུད་མེད་ལ་སྐྱེས་པའི་ཚིག་ཀྱང་རུང༌། །སྐྱེས་པ་ལ་བུད་མེད་ཀྱི་ཚིག་ཀྱང་རུང༌། ཆུང་མ་ཉིད་དང༌། མཛའ་ན་མོ་ཉིང་དུ་སྨྱན་བྱེད་ན། ཐ་ན་དེའི་སྐད་ཅིག་ལ་ཡང་རུང་སྟེ།\r
དགེ་འདུན་ལྷག་མའོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་སྨྱོན་པ་ལས་འཕྲིན་བླངས་ནས་སྨྱོན་བ་ལ་སྐྱེལ་ཅིང༌། སྨྱོན་པ་ལ་ཕྱིར་སྐྱེལ་བར་བགྱིད་ན། ཅིར་\r

\r
འགྱུར་ལགས། ཉེས་པ་སྦོམ་པོར་འགྱུར་རོ། །སྨྱོན་པ་ལས་འཕྲིན་བླངས་ནས་སྨྱོན་པ་ལ་སྐྱེལ་ཅིང་རང་བཞིན་དུ་གནས་པ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ། །སྨྱོན་པ་ལས་འཕྲིན་བླངས་ནས་རང་བཞིན་དུ་གནས་པ་ལ་སྐྱེལ་ཅིང༌། སྨྱོན་པ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྨྱོན་པ་ལས་འཕྲིན་བླངས་ནས་\r
རང་བཞིན་དུ་གནས་པ་ལ་སྐྱེལ་ཅིང༌། རང་བཞིན་དུ་གནས་པ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་རང་བཞིན་དུ་གནས་\r
པ་ལས་འཕྲིན་བླངས་ནས་རང་བཞིན་དུ་གནས་པ་ལ་སྐྱེལ་ཅིང༌། རང་བཞིན་དུ་གནས་པ་ལ་སྐྱེལ་བར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དེ་བཞིན་དུ་རང་བཞིན་དུ་\r
གནས་པ་ལས་འཕྲིན་བླངས་ནས་རང་བཞིན་དུ་གནས་པ་ལ་སྐྱེལ་ཅིང༌། སྨྱོན་པ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །རང་བཞིན་དུ་གནས་པ་ལས་\r
འཕྲིན་བླངས་ནས་སྨྱོན་པ་ལ་སྐྱེལ་ཅིང༌། རང་བཞིན་དུ་གནས་པ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །རང་བཞིན་དུ་གནས་པ་ལས་འཕྲིན་བླངས་ནས་\r
སྨྱོས་པ་ལ་སྐྱེལ་ཅིང༌། སྨྱོན་པ་ལ་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྨྱོན་པ་ལ་བཞི་ཚན་གཉིས་པོ་ཇི་ལྟ་བ་བཞིན་དུ་སེམས་འཁྲུགས་པ་ལ་ཡང་བཞི་\r

\r
ཚན་གཉིས། ཚོར་བས་ཉམ་ཐག་པ་ལ་ཡང་བཞི་ཚན་གཉིས་སུ་བྱའོ། །བཙུན་པ། དབང་བ་དང་མི་དབང་བའི་ཁྱིམ་བདག་གཉིས་ལ། རེ་ཞིག་དགེ་སློང་གིས་དབང་བ་\r
ལས་འཕྲིན་བླངས་ནས་དབང་བ་ལ་སྐྱེལ་ཅིང༌། དབང་བ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དབང་བ་ལས་འཕྲིན་བླངས་ནས་དབང་བ་ལ་སྐྱེལ་ཅིང༌།\r
མི་དབང་བ་ལ་ཕྱིར་སྐྱལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབང་བ་ལས་འཕྲིན་བླངས་ནས་མི་དབང་བ་ལ་སྐྱེལ་ཅིང༌། དབང་བ་ལ་ཕྱིར་སྐྱེལ་བར་བགྱིད་ན།\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབང་བ་ལས་འཕྲིན་བླངས་ནས་མི་དབང་བ་ལ་སྐྱེལ་ཅིང༌། མི་དབང་བ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑བཙུན་པ། རེ་ཞིག་དགེ་སློང་གིས་མི་དབང་བ་ལས་འཕྲིན་བླངས་ནས་མི་དབང་བ་ལ་སྐྱེལ་ཅིང༌། མི་དབང་བ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་བྱས་སུ་འགྱུར་རོ། །མི་དབང་\r
བ་ལས་འཕྲིན་བླངས་ནས་མི་དབང་བ་ལ་སྐྱེལ་ཅིང༌། དབང་བ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་དབང་བ་ལས་འཕྲིན་བླངས་ནས་དབང་བ་ལ་\r
སྐྱེལ་ཅིང༌། མི་དབང་བ་ལ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་དབང་བ་ལས་འཕྲིན་བླངས་ནས་དབང་བ་ལ་སྐྱེལ་ཅིང༌། དབང་བ་ལ་ཕྱིར་སྐྱེལ་\r

\r
བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཁྱིམ་བདག་ཅིག་ལ་འདི་སྐད་ཅེས། བུད་མེད་ཉོས་ཤིག །ཅེས་བགྱིས་ན། ཅིར་འགྱུར་ལགས། ཉེས་\r
བྱས་སུ་འགྱུར་རོ། །བཙུན་པ། རེ་ཞིག་དགེ་སློང་གིས་ཁྱིམ་བདག་ཅིག་ལ་འདི་སྐད་ཅེས། བུད་མེད་ཆེ་གེ་མོ་ཞེས་བྱ་བ་ཉོས་ཤིག །ཅེས་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་\r
པ༑ རེ་ཞིག་བསྙེན་པར་མ་རྫོགས་པར་སྨྱན་བགྱི་བར་སྦྱོར་བ་བགྱིས་ལ། བསྙེན་པར་མ་རྫོགས་པར་སྐྱེལ་ཅིང༌། བསྙེན་པར་མ་རྫོགས་པར་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །\r
བསྙེན་པར་མ་རྫོགས་པར་སྨྱན་བགྱི་བར་སྦྱོར་བ་བགྱིས་ལ། བསྙེན་པར་མ་རྫོགས་པར་སྐྱེལ་ཅིང༌། བསྙེན་པར་རྫོགས་ཀར་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་\r
མ་རྫོགས་པར་སྨྱན་བགྱི་བར་སྦྱོར་བ་བགྱིས་ལ། བསྙེན་པར་མ་རྫོགས་པར་སྐྱེལ་ཅིང༌། བསྙེན་པར་རྫོགས་ཏེ་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་\r
པར་རྫོགས་ཀར་སྨྱན་བགྱི་བར་སྦྱོར་བ་བགྱིས་ལ། བསྙེན་པར་རྫོགས་ཀར་སྐྱེལ་ཅིང༌། བསྙེན་པར་རྫོགས་ཀར་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་བྱས་སུ་འགྱུར་རོ། །བསྙེན་པར་\r
རྫོགས་ཀར་སྨྱན་བགྱི་བར་སྦྱོར་བ་བགྱིས་ལ། བསྙེན་པར་རྫོགས་ཀར་སྐྱེལ་ཅིང༌། བསྙེན་པར་རྫོགས་ནས་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་\r

\r
རྫོགས་ནས་སྨྱན་བགྱི་བར་སྦྱོར་བ་བགྱིས་ལ། བསྙེན་པར་རྫོགས་ནས་སྐྱེལ་ཅིང༌། བསྙེན་པར་རྫོགས་ནས་ཕྱིར་སྐྱེལ་བར་བགྱིད་ན། ཅིར་འགྱུར་ལགས། དགེ་འདུན་ལྷག་\r
མར་འགྱུར་རོ། །བསྙེན་པར་རྫོགས་ཏེ་སྨྱན་བགྱིས་ལ། བསྙེན་པར་རྫོགས་ཏེ་སྐྱེལ་ཅིང༌། བསྙེན་པར་མ་རྫོགས་པར་ཕྱིར་སྐྱེལ་བར་བགྱིད་ན། ཅིར་འགྱུར་ལགས། ཉེས་བྱས་སུ་\r
འགྱུར་རོ། །བཙུན་པ། གང་ཟག་དེ་ཉིད་སྤོ་བ་ཡང་ལགས། དེ་ཉིད་སྤོ་བ་བགྱིས་པ་ཡང་ལགས། དེ་ཉིད་མགུ་བར་བགྱི་བ་སྤྱོད་པ་ཡང་ལགས། དེ་ཉིད་མགུ་བར་བགྱི་བ་\r
སྤྱད་པ་ཡང་ལགས་པ་ལྟ་མཆིས་ལགས་སམ། ཡོད་དེ། འདི་ལྟར་མགུ་བར་བྱ་བ་སྤྱད་པའི་གང་ཟག་ལ་དགེ་འདུན་ལྷག་མའི་ལྟུང་བ་མ་བཅབས་པ་བྱུང་བ་དེ། དགེ་འདུན་\r
གྱི་དྲུང་དུ་སོང་ནས་མགུ་བར་བྱ་བ་གསོལ་བ་ལས། དགེ་འདུན་གྱིས་དེ་ལ་མགུ་བར་བྱ་བ་བྱིན་ནས་དེས་མགུ་བར་བྱ་བ་ཕལ་ཆེར་སྤྱོད་པ་ལས། དགེ་འདུན་ལྷག་མའི་ལྟུང་བ་\r
གཉིས་པོ་གཅིག་ནི། ཞག་གཅིག་བཅབས། གཉིས་པ་ནི། ཞག་གཉིས་བཅབས་པ་བྱུང་ནས་དེ་དགེ་འདུན་གྱི་དྲུང་དུ་སོང་སྟེ་སྤོ་བ་གསོལ་པ་ལས། དགེ་འདུན་གྱིས་དེ་ལ་སྤོ་\r
བ་བྱིན་ན། དེ་ལྟུང་བ་གཅིག་གིས་ནི། སྤོ་བ་བྱས་པ་ཡིན་ནོ། །གཉིས་པས་ནི། སྤོ་བ་ཡིན་ནོ། །གསུམ་པས་ནི། མགུ་བར་བྱ་བ་སྤྱོད་པ་ཡིན་ནོ། །བཞི་པས་ནི། མགུ་བར་\r

\r
བྱ་བ་སྤྱད་པ་ཡིན་ནོ། །བཙུན་པ། རེ་ཞིག་མོ་ཡང་མི་ལགས། ཕོ་ཡང་མི་ལགས་ལ། དགེ་སློང་གིས་དེ་གཉིས་ཀྱི་སྨྱན་བགྱིས་ན། ཅིར་འགྱུར་ལགས། དགེ་འདུན་ལྷག་མར་\r
འགྱུར་རོ། །མོ་ནི། མི་མ་ལགས། ཕོ་ནི། མི་མ་ལགས་ལ། དེ་གཉིས་ཀྱི་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མོ་ནི། མི་མ་ལགས། ཕོ་ནི།\r
མི་ལགས་ལ། དེ་གཉིས་ཀྱི་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མོ་ཡང་མི་མ་ལགས། ཕོ་ཡང་མི་མ་ལགས་ལ། དེ་གཉིས་ཀྱི་སྨྱན་བགྱིས་\r
ན༑ ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་མི་དག་ལ་མིར་འདུ་ཤེས་པས་སྨྱན་བགྱིས་ན། ཅིར་འགྱུར་ལགས། དགེ་འདུན་ལྷག་མར་འགྱུར་\r
རོ༑ ༑མི་དག་ལ་མི་མ་ལགས་པར་འདུ་ཤེས་པས་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་དག་ལ་མིར་འདུ་ཤེས་པས་སྨྱན་བགྱིས་ན།\r
ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་དག་ལ་མི་མ་ལགས་པར་འདུ་ཤེས་པས་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །\r
བཙུན་པ། རེ་ཞིག་དགེ་སློང་གིས་བརྒྱུད་དེ་སྨྱན་བགྱིས་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །སྡོམ་ལ། གཞོན་ནུ་མ་དང་བུད་མེད་མངལ། །ཟ་མ་མ་\r

\r
ནིང་མ་ནིང་མོ། །དགེ་འདུན་ཐམས་ཅད་བརྟུལ་ཞུགས་གནས། །མཚན་གཉིས་དང་ནི་འདྲི་བའོ། །བཙུན་པ། རེ་ཞིག་དགེ་སློང་གིས་གཞོན་ནུ་\r
མ་ལ་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་བུ་མ་མཆིས་པའི་ཁྱིམ་བདག་རྣམས་ཀྱི་སྨྱན་བགྱིས་ན། ཅིར་འགྱུར་ལགས།\r
ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་མངལ་ན་གནས་པ་རྣམས་ཀྱི་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་ཟ་\r
མའི་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མ་ནིང་མོ་རྣམས་ཀྱི་སྨྱན་བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། དགེ་\r
འདུན་ཐམས་ཅད་འདུས་པའི་དྲུང་དུ་ཁྱིམ་བདག་ཅིག་ཕྱིན་ནས་འདི་སྐད་ཅེས། འཕགས་པ་དག །བདག་གི་ཚིག་གིས་ཁྱིམ་བདག་ཆེ་གེ་མོ་ཞིག་ལ་འདི་སྐད་ཅེས། བདག་གི་\r
བུ་ལ་བུ་མོའམ། སྲིང་མོའམ། ཚ་མོའམ། ཡང་ཚ་མོ་སྩོལ་ཅིག །ཅེས་གསུང་སྤྱོད་དམ་ཞེས་བགྱིས་པ་ལས། གལ་ཏེ་དགེ་འདུན་གྱིས་འཕྲིན་བླངས་ནས་སྐྱེལ་ཅིང༌། ཕྱིར་སྐྱེལ་\r
བར་བགྱིད་ན། དགེ་འདུན་ཐམས་ཅད་ལ་ཅིར་འགྱུར་ལགས། དགེ་འདུན་ལྷག་མར་འགྱུར་རོ། །འོན་ཏེ་དགེ་འདུན་ཐམས་ཅད་ཀྱི་འཕྲིན་གྱིས་དགེ་སློང་གཅིག་གིས་སྐྱེལ་ཅིང་\r

\r
ཕྱིར་སྐྱེལ་བར་བགྱིད་ན། དགེ་འདུན་ཐམས་ཅད་ལ་ཅིར་འགྱུར་ལགས། དགེ་འདུན་ལྷག་མར་འགྱུར་རོ། །འོན་ཏེ་དགེ་སློང་གཅིག་གིས་རང་གི་ཚིག་གིས་སྐྱེལ་ཅིང་ཕྱིར་སྐྱེལ་བར་བགྱིད་\r
ན༑ ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དགེ་སློང་མ་དང༌། བརྟུལ་ཞུགས་ལ་གནས་པ་ཚངས་པར་སྤྱོད་པ་གཞན་དག་གི་སྨྱན་བགྱིས་ན། ཅིར་འགྱུར་ལགས། ཉེས་\r
པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་འཕྲིན་ལེན་པ་ལས་བླངས་མ་ཐག་ཏུ་དེའི་མཚན་གྱུར་ཏེ་དགེ་སློང་མར་རེད་ནས་སྐྱེལ་ཅིང་ཕྱིར་སྐྱེལ་བར་བགྱིད་ན། ཅིར་འགྱུར་\r
ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་མ་ཞིག། འཕྲིན་ལེན་པ་ལས་བླངས་མ་ཐག་ཏུ་དེའི་མཚན་གྱུར་ཏེ་དགེ་སློང་དུ་རེད་ནས་སྐྱེལ་ཅིང་ཕྱིར་སྐྱེལ་ན།\r
ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་འཕྲིན་ལེན་པ་ལས་བུད་མེད་དེ་ལ་ནི། ཕོ་མཚན་སྐྱེས། སྐྱེས་པ་ལ་ནི། བུད་མེད་ཀྱི་མོ་མཚན་དོད་\r
པར་གྱུར་ནས་མཚན་འཕོས་བཞིན་དུ་སྐྱེལ་ཅིང་ཕྱིར་སྐྱེལ་བར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། སྐྱེས་པས་བུད་མེད་དང་ལྷན་ཅིག་བརྡ་བགྱིས་པར་\r
གྱུར་ལ། སྐྱེས་པ་དེས་དགེ་སློང་ཞིག་ལ་འདི་སྐད་ཅེས། འཕགས་པས་བུད་མེད་ལྟ་གཟིགས་སམ་ཞེས་བགྱིས་པ་དང༌། དགེ་སློང་དེས་འདི་སྐད་ཅེས། དེ་ར་བའི་དྲུང་དུ་འདུག་གོ །ཞེས་\r

\r
བགྱིས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་སྨྱན་བགྱིས་ཀྱང་དགེ་འདུན་ལྷག་མར་མི་འགྱུར་བ་ལྟ་\r
མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་ནི། ཉེས་བྱས་\r
སོ༑ ༑ཇི་ལྟར་དགེ་སློང་སྨྱན་བྱས་པས། དགེ་སློང་ལྷག་མར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་དགེ་འདུན་ལྷག་མར་འགྱུར་རོ། །དགེ་སློབ་མ་དང༌།\r
དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སྡོམ་ལ། གཞི་གསུམ་དང་ནི་ཚད་མེད་དང༌། བདག་དང་གཞན་དང་མ་གཡོགས་པ། བབས་དང་བདུན་ཚན་ཉིད་དང་ནི། །\r
མཚན་ནི་ཐ་མར་གྱུར་པ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་བསླངས་པ། བདག་\r
པོ་མེད་པ། བདག་གི་ཕྱིར་ཁང་པ་ཞིག་རྩིག་ཏུ་འཇུག་ན། དགེ་སློང་དེས་ཁང་པ་ཚད་བཞིན་དུ་རྩིགས་ཤིག །དེ་ལ་ཁང་པའི་ཚད་ནི། འདི་ཡིན་ཏེ། ནང་གི་སྲིད་དུ་བདེ་བར་\r
གཤེགས་པའི་མཐོ་བཅུ་གཉིས། ཞེང་དུ་མཐོ་བདུན་ནོ། །གཞི་བལྟ་བའི་ཕྱིར་དགེ་སློང་དེས། དགེ་སློང་དག་དཀྲི་བར་བྱའོ། །ཁྲིད་པའི་དགེ་སློང་དག་གིས་ཀྱང་གཞི་རུང་བ་དང༌།\r

\r
རྩོད་པ་མེད་པ་དང༌། བརྩམ་དུ་རུང་བར་བལྟ་བར་བྱའོ། །གལ་ཏེ་དགེ་སློང་གིས་གཞི་མ་རུང་བའམ། རྩོད་པ་དང་བཅས་པའམ། བརྩམ་དུ་མི་རུང་བར་བདག་གིས་བསླངས་པ། བདག་པོ་མེད་པ། །\r
བདག་གི་ཕྱིར་ཁང་པ་རྩིག་དུ་འཇུག་གམ། གཞི་བལྟ་བའི་ཕྱིར་དགེ་སློང་དག་ཀྱང་མི་ཁྲིད་དམ། དགེ་སློང་ཁྲིད་པ་དག་ལ་ཡང་གཞི་མི་སྟོན་ཏམ། ཚད་ལས་འདས་ན། དགེ་འདུན་\r
ལྷག་མར་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གཞི་མ་གནང་བར་ཁང་པ་རྩིག་ཏུ་གསོལ་ན། ཅིར་འགྱུར་ལགས། ཉེས་པ་སྦོམ་པོར་\r
འགྱུར་རོ། །གཞི་བསླངས་ནས་ཁང་པ་རྩིག་ཏུ་སྩོལ་ན། ཅིར་འགྱུར་ལགས། ཉེས་བྱས་སོ། །ཁང་པའི་གནང་བ་སྩོལ་ནས་ཁང་པ་མི་བརྩིགས་ན། ཅིར་འགྱུར་ལགས། ཉེས་བྱས་སོ། །\r
བདག་གིས་བརྩམས་ཏེ་འཕྲོ་བོར་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །གཞན་གྱིས་འཕྲོ་བོར་བ་ལགས་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑མ་གཡོགས་པ་རྩིག་ཏུ་སྩལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བརྩམས་ནས་བབས་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་\r
བདག་ཉིད་སྲོག་དང་ཕྲལ་བའམ། ཁྱིམ་པ་ཉིད་དུ་གཡར་གྱིས་འཆེ་བ་དང༌། དགེ་སྦྱོང་གི་ཆེད་ཉིད་དང༌། ཟ་མ་ཉིད་དང༌། མ་ནིང་ཉིད་དང༌། དགེ་སློང་མ་སུན་ཕྱུང་བ་ཉིད་དང༌། མ་གསོད་\r

\r
པ་ཉིད་དང༌། ཕ་གསོད་པ་ཉིད་དང༌། དགྲ་བཅོམ་པ་གསོད་པ་ཉིད་དང༌། དགེ་འདུན་གྱི་དབྱེན་བྱེད་པ་ཉིད་དང༌། དེ་བཞིན་གཤེགས་པ་ལ་ངན་\r
སེམས་ཀྱིས་ཁྲག་འབྱིན་པ་ཉིད་དང༌། མུ་སྟེགས་ཅན་ཉིད་དང༌། མུ་སྟེགས་ཅན་ཞུགས་པ་ཉིད་དང༌། རྐུ་ཐབས་སུ་གནས་པ་ཉིད་དང༌། གནས་པར་མི་བྱ་བ་ཉིད་དང༌། དང་པོ་\r
མི་མཐུན་པ་ཅན་ཉིད་དང༌། ཐ་དད་དུ་གནས་པ་ཉིད་དང༌། ཁས་ལེན་པ་ཉིད་དང༌། བསླབ་པ་སྩལ་བ་ཉིད་དུ་གཡར་གྱིས་འཆེ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑བསྙེན་པར་མ་རྫོགས་པར་སྦྱོར་བ་བགྱིས་ལ་བསྙེན་པར་མ་རྫོགས་པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ།། །།འདུལ་བ་གཞུང་བླ་མ། བམ་\r
པོ་གསུམ་པ། བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་\r
བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་\r
ཀར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས།\r

\r
ཉེས་པ་སྦོམ་པར་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བསྙེན་\r
པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་ཕར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁང་པ་ཞིག་རྩིག་པར་རྩོམ་པ་\r
ལས་དེའི་མཚན་གྱུར་ཏེ་དགེ་སློང་མར་རེད་ནས་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་ཞིག་ཁང་པ་རྩིག་པར་རྩོམ་པ་ལས། དེའི་\r
མཚན་གྱུར་ཏེ་དགེ་སློང་དུ་རེད་ནས་ལགས་པར་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཁང་པ་བརྩིགས་ཀྱང་དགེ་འདུན་ལྷག་\r
མར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་\r
ནི༑ ཉེས་བྱས་སུ་འགྱུར་རོ། །བསླབ་པ་སྩལ་པས་རྩིག་ཏུ་སྩལ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དགེ་སློང་མ་ཞིག་གིས་རྩིག་ཏུ་སྩལ་ན། ཅིར་འགྱུར་\r
ལགས། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་\r

\r
པ། བཅོམ་ལྡན་འདས་ཀྱིས་དགེ་སློང་གིས་བདག་པོ་ཡོད་པ། དགེ་འདུན་གྱི་ཆེད་དུ་གཙུག་ལག་ཁང་ཆེན་པོ་ཞིག་རྩིག་ཏུ་བཅུག་ན། གཞི་བལྟ་\r
བའི་ཕྱིར་དགེ་སློང་དེས་དགེ་སློང་དག་དཀྲི་བར་བྱའོ། །ཁྲིད་པའི་དགེ་སློང་དག་གིས་ཀྱང་གཞི་རུང་བ་དང༌། རྩོད་པ་མེད་པ་དང༌། བརྩམ་དུ་རུང་བ་བལྟ་བར་བྱའོ། །གལ་ཏེ་དགེ་\r
སློང་གིས་གཞི་མི་རུང་བ་དང༌། རྩོད་པ་དང་བཅས་པའམ། བརྩམ་དུ་མི་རུང་བ། བདག་པོ་ཡོད་པར་དགེ་འདུན་གྱི་ཕྱིར་གཙུག་ལག་ཁང་ཆེན་པོ་རྩིག་ཏུ་འཇུག་གམ། གཞི་\r
བ་ལྟ་བའི་ཕྱིར་དགེ་སློང་དག་ཀྱང་མ་ཁྲིད་དམ། དགེ་སློང་ཁྲིད་པ་དག་ལ་ཡང་གཞི་མི་སྟོན་ན། དགེ་འདུན་ལྷག་མའོ། །ཞེས་གསུངས་པ་གང་ལགས་པ་ཞེས་བྱ་སྟེ། ཚད་\r
ལས་འདས་པ་དང༌། བསླངས་པ་ཉིད་མ་བཏོགས་པ་གཞུང་ལྷག་མ་ནི། ཁང་པའི་དགེ་འདུན་ལྷག་མ་ལ་བཤད་པ་ཇི་ལྟ་བར་གཙུག་ལག་ཁང་ཆེན་པོ་ལ་ཡང་དེ་བཞིན་དུ་\r
བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་\r
ལོག་ར་རོ་རབ་ཏུ་མྱོས། །སྙོམས་ཞུགས་འགྲོ་དང་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་\r

\r
ཀྱིས་ཡང་དགེ་སློང་གང་ཁྲོས་ཤིང་ཞེ་སྡང་བསམ་མགུ་སྟེ། ཅི་ནས་ཀྱང་འདི་ཚངས་པར་སྤྱོད་པ་དང་དཔྲལ་ལོ། །སྙམ་པས། དགེ་སློང་དག་པ། ལྟུང་བ་མེད་པ་ལ་གཞི་མེད་པར་ཕམ་\r
པར་འགྱུར་བའི་ཆོས་ཀྱིས་སྐུར་པ་བཏབ་པ་ལས། དེ་དུས་གཞན་ཞིག་ན་དྲིས་ཀྱང་རུང༌། མ་དྲིས་ཀྱང་རུང༌། རྩོད་པ་དེ་ཡང་གཞི་མེད་པ་ཞིག་ཡིན་པས། དགེ་སློང་ཡང་ཞེ་སྡང་ལ་གནས་པས་ཞེ་སྡང་གིས་\r
སྨྲས་སོ། །ཞེ་ན། དགེ་འདུན་ལྷག་མའོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་སློང་ལ་གཞི་མ་མཆིས་པར་ཕོ་ཉ་ལས་ཕམ་པར་འགྱུར་བའི་ཆོས་ཀྱིས་སྐུར་པ་\r
བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་སྐུར་པ་བཏབ་པ་ན། ཅིར་འགྱུར་ལགས། ཉེས་པ་\r
སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་དགེ་སློང་སྨྱོན་པ་ཞིག་ལ་སྐུར་པ་བཏབ་པ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དེ་བཞིན་དུ་སེམས་འཁྲུགས་པ་དང༌། ཚོར་\r
པས་ཉམ་ཐག་པ་དང༌། འོན་པ་དང༌། གླེན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་ལ་གཞི་\r
མ་མཆིས་པར་ཕམ་པར་འགྱུར་བའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌།\r

\r
དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ།།\r
སྡོམ་ལ། སྐད་དང་ལུས་དང་དབེན་སྔགས་དང༌། །གཞན་གྱིས་གཞན་ཕྱིར་སྐུར་པ་བཏབ། ཁྱིམ་པ་དག་ལ་སོགས་པ་དང༌། །མཚན་རྣམས་དང་ནི་བཞི་ཚན་ནོ། །བཙུན་པ། རེ་ཞིག་\r
དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་དབུས་ཀྱི་དགེ་སློང་ཞིག་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ལ། ཡུལ་དབུས་པའི་དགེ་སློང་གིས་ཀྱང༌། མཐའ་\r
འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པའི་དགེ་སློང་ལ་གཞི་མ་མཆིས་པར་ཕམ་\r
པའི་ཆོས་ཀྱིས་སྐུར་པ་བཏབ་ལ། མཐའ་འཁོབ་པའི་དགེ་སློང་གིས་ཀྱང་ཡུལ་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མཐའ་འཁོབ་\r
པས་མཐའ་འཁོབ་པའི་སྐད་དུ་དབུས་པའི་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་པ་ལ། ཡུལ་དབུས་པའི་དགེ་སློང་གིས་ཀྱང་མཐའ་འཁོབ་པའི་\r
སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབུས་པས་དབུས་པའི་སྐད་དུ་མཐའ་འཁོར་པའི་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་\r

\r
སྐུར་པ་བཏབ་ལ། མཐའ་འཁོབ་པའི་དགེ་སློང་གིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ལུས་\r
ཀྱི་རྣམ་པར་རིག་བྱེད་ཀྱིས་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་\r
དབེན་པ་ལ་དབེན་པར་འདུ་ཤེས་པས་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དབེན་པ་ལ་མི་དབེན་པར་འདུ་\r
ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉས་པ་སྦོམ་པོར་འགྱུར་རོ། །མི་དབེན་པ་ལ་དབེན་པར་འདུ་ཤེས་པས་གཞི་མ་མཆིས་པར་\r
ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་དབེན་པ་ལ་མི་དབེན་པར་འདུ་ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་\r
པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་གིས་སྨན་ནམ། གསང་སྔགས་ཀྱིས་བདག་ཉིད་མི་གདའ་བར་བགྱིས་ཏེ། དགེ་སློང་\r
ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་གཞན་ལས་དགེ་སློང་ཞིག་ལ་གཞི་\r

\r
མ་མཆིས་པར་ཕམ་པར་འགྱུར་བའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གཞན་རྣམས་\r
ཀྱི་སླད་དུ་གཞི་མ་མཆིས་པར་ཕམ་པའི་ཆོས་ཀྱིས་སྐུར་བ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་ཁྱིམ་པ་ལ་གཞི་མ་མཆིས་\r
པར་ཕམ་པར་འགྱུར་བའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་གསོད་པ་དང༌། ཕ་གསོད་\r
པ་དང༌། དགྲ་བཅོམ་པ་གསོད་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་ལ་\r
གཞི་མ་མཆིས་པར་ཕམ་པར་འགྱུར་བའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། རེ་ཞིག་དགེ་སློང་གིས་དགེ་སློང་མ་ལ་གཞི་མ་\r
མཆིས་པར་ཕམ་པར་འགྱུར་བའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་\r
ངན་སེམས་ཀྱིས་ཁྲག་འབྱིན་པ་དང༌། གནས་པར་མི་བྱ་བ་དང༌། ཐ་དད་དུ་གནས་པ་དང༌། ཁས་བླངས་པ་དང༌། བསླབ་པ་སྩལ་པའི་དགེ་སློང་ལ་གཞི་མ་མཆིས་པར་ཕམ་པའི་\r

\r
ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་ཞིག་གིས་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་\r
འདེབས་པ་ལས། དེའི་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་མ་ཞིག་གིས་དགེ་སློང་མ་ལ་གཞི་མ་\r
མཆིས་པར་ཕམ་པའི་ཆོས་ཀྱིས་སྐུར་པ་འདེབས་པ་ལས། དེའི་མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་\r
སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་\r
འགྱུར་རོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་\r
འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་པས་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་\r
རོ༑ ༑བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །\r

\r
བཙུན་པ། རེ་ཞིག་དགེ་སློང་གིས་མིའི་དགེ་སློང་ལ་མིར་འདུ་ཤེས་པས་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་\r
འདུན་ལྷག་མར་འགྱུར་རོ། །མི་ལ་མི་མ་ལགས་པར་འདུ་ཤེས་པས། གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །\r
མི་ལ་མི་མ་ལགས་པར་འདུ་ཤེས་པས་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་\r
ཤེས་པས། ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་པས། གཞི་མ་མཆིས་པར་\r
ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །སྡོམ་ལ། དང་པོ་མཐའ་དང་མཚམས་མེད་པ། །ལྷག་མ་དང་ནི་གཅིག་ལ་གཅིག །བྲིས་\r
པ་དང་ནི་བག་ཙམ་ཉིད། །རྒྱ་ཆེར་བྱ་བ་ཉིད་ཡིན་ནོ། །བཙུན་པ། རེ་ཞིག་དགེ་སློང་བདག་ཉིད་ངས་མི་ཚངས་པར་སྤྱོད་པ་འཁྲིག་པ་ལས་བྱུང་བའི་ཆོས་བསྟེན་ཏོ། །ཞེས་ཁས་ལེན་པ་\r
དེ་ལ་དགེ་སློང་ཞིག་གིས་གཞི་མ་མཆིས་པར་རྐུ་བ་དང༌། གསོད་པའམ། བླ་མར་གྱུར་པའི་ཆོས་སྨྲ་བས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །\r

\r
བཙུན་པ། རེ་ཞིག་དགེ་སློང་བདག་ཉིད་ངས་ཡོ་བྱད་ཆེན་པོ་བརྐུས་སོ། །ཞེས་ཁས་ལེན་པ་དེ་ལ་དགེ་སློང་ཞིག་གིས་གཞི་མ་མཆིས་པར་གསོད་པའམ། བླ་མར་གྱུར་པའི་ཆོས་སྨྲའམ།\r
མི་ཚངས་པར་སྤྱོད་པར་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། རེ་ཞིག་དགེ་སློང་བདག་ཉིད་ངས་མི་སྲོག་དང་ཕྲལ་ལོ། །ཞེས་ཁས་ལེན་པ་དེ་\r
ལ༑ དགེ་སློང་ཞིག་གིས་གཞི་མ་མཆིས་པར་བླ་མར་གྱུར་པའི་ཆོས་སྨྲའམ། མི་ཚངས་པར་སྤྱོད་པའམ། རྐུ་བས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ།།\r
བཙུན་པ། རེ་ཞིག་དགེ་སློང་བདག་ཉིད་ངས་མིའི་ཆོས་བླ་མར་གྱུར་པ་སྨྲས་སོ། །ཞེས་ཁས་ལེན་པ་དེ་ལ་དགེ་སློང་ཞིག་གིས་གཞི་མ་མཆིས་པར་མི་ཚངས་པར་སྤྱོད་པའམ། རྐུའམ། སྲོག་\r
གཅོད་པར་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་\r
སྐུར་པ་བཏབ་ན། དགེ་འདུན་ལྷག་མར་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་སློང་ལ་གཞི་མ་མཆིས་པར་མཚམས་མེད་པས་སྐུར་པ་བཏབ་ན།\r
ཅིར་འགྱུར་ལགས། གལ་ཏེ་མ་དང༌། ཕ་དང༌། དགྲ་བཅོམ་པ་གསོད་པས་སྐུར་པ་བཏབ་ན། དགེ་འདུན་ལྷག་མར་འགྱུར་རོ། །འོན་ཏེ་གཞི་མེད་པར་དགེ་འདུན་གྱི་དབྱེན་བྱེད་པ་དང༌། ངན་\r

\r
སེམས་ཀྱིས་ཁྲག་འབྱིན་པས་སྐུར་པ་བཏབ་ན་ནི། ཉེས་བྱས་སོ། །དེ་ཅིའི་ཕྱིར་ཞེ་ན། ཉེ་བར་འཁོར། གང་གིས་ཕ་དང༌། མ་དང༌། དགྲ་བཅོམ་པ་གསོད་པས་\r
སྐུར་པ་བཏབ་པ་དེ་ནི། ཕམ་པའི་ཆོས་ཀྱིས་སྐུར་པ་བཏབ་པ་ཡིན་ནོ། །གང་གིས་དགེ་འདུན་གྱི་དབྱེན་བྱེད་པ་དང༌། ངན་སེམས་ཀྱིས་ཁྲག་འབྱིན་པར་སྐུར་པ་བཏབ་པ་དེས་ནི། ཉེས་པ་\r
སྦོམ་པོས་སྐུར་པ་བཏབ་པ་ཡིན་ཏེ། ཉེས་པ་སྦོམ་པོས་ནི། དགེ་སློང་མ་ཡིན་པར་མི་འགྱུར་གྱི། དེ་ནི། བཤགས་པར་འོས་པ་ཡིན་ནོ། །བཙུན་པ། རེ་ཞིག་དགེ་སློང་གིས་དགེ་སློང་\r
ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། དགེ་འདུན་ལྷག་མར་འགྱུར་ན། གལ་ཏེ་གཞི་མ་མཆིས་པར་དགེ་འདུན་ལྷག་མའི་ཆོས་ཀྱིས་སྐུར་པ་བཏབ་ན། ཅིར་འགྱུར་\r
ལགས། ལྟུང་བྱེད་དུ་འགྱུར་རོ། །གཞི་མ་མཆིས་པར་སོ་སོར་བཤགས་པར་བགྱི་བ་དང༌། ཉེས་བྱས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་གཞི་མ་\r
མཆིས་པར་ཉེས་པ་སྦོམ་པོས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་སློང་ལ་གཞི་མེད་པར་ཕམ་པའི་ཆོས་ཀྱིས་\r
སྐུར་པ་བཏབ་ན་ནི། དགེ་འདུན་ལྷག་མར་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་གཞི་\r

\r
མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དགེ་སློང་མས་དགེ་སློང་མ་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་\r
ན༑ ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དགེ་སློང་མས་དགེ་སློང་ལ་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། དགེ་འདུན་ལྷག་མར་འགྱུར་རོ། །དགེ་སློབ་མས་\r
དགེ་སློང་མ་དང༌། དགེ་ཚུལ་དང༌། དགེ་ཚུལ་མ་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །དགེ་སློང་མས་དགེ་སློང་\r
དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །དགེ་ཚུལ་གྱིས་\r
དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །དགེ་ཚུལ་\r
མས་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་བདག་ཉིད་ཀྱིས་བྲིས་ནས་འདི་སྐད་ཅེས། ཡི་གེ་འདི་ལས་ནི། འདི་སྐད་དུ་ཁྱོད་མི་ཚངས་པར་སྤྱོད་པའི་ཕམ་པ་བྱུང་ཞེས་ཟེར་རོ། །ཞེས་མཆི་ན། ཅིར་འགྱུར་\r

\r
ལགས། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགེ་སློང་ལ་གཞི་མ་མཆིས་པར་ཕམ་པའི་ཆོས་ཀྱིས་སྐུར་པ་བཏབ་ཀྱང་དགེ་འདུན་ལྷག་\r
མར་མི་འགྱུར་བ་ལྟ་མཆིས་ལགས་སམ། ཡོད་དེ། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་དང༌། མ་ནིང་དང༌། དགེ་སློང་མ་སུན་ཕྱུང་བ་ལ་\r
ནི༑ ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་ཁྲོས་ཤིང་ཞེ་སྡང་བར་གྱུར་\r
ནས་ཅི་ནས་ཀྱང་འདི་ཚངས་པར་སྤྱོད་པ་དང་དབྲལ་ལོ། །སྙམ་ནས་དགེ་སློང་དག་པ་ལྟུང་བ་མེད་པ་ལ་གཞན་གྱི་ཆ་དང་མཐུན་པ་མ་ཡིན་པ་ཕམ་པར་འགྱུར་བའི་ཆོས་ཀྱི་སྐུར་པ་བཏབ་པ་\r
ལས། དེ་དུས་གཞན་ཞིག་ན། དྲིས་ཀྱང་རུང༌། མ་དྲིས་ཀྱང་རུང་རྩོད་པ་དེ་གཞན་གྱི་ཆ་དང་མཐུན་པ་མ་ཡིན་པ་ཡིན་ལ། རྩོད་པ་གཞན་གྱི་ཆ་དང་མཐུན་པ་མ་ཡིན་པས། བག་ཙམ་ལས་\r
བསམ་པ་ཙམ་གྱིས་ཆོས་འགའ་ཞིག་བླངས་པར་གྱུར་ལ། དགེ་སློང་དེ་ཡང་ཞེ་སྡང་ལ་གནས་པས་ཞེ་སྡང་གིས་སྨྲས་སོ། །ཞེ་ན། དགེ་འདུན་ལྷག་མའོ། །ཞེས་གསུངས་པ་གང་ལགས་\r
པ་ཞེས་བྱ་བ་སྟེ། གཞུང་ལྷག་མ་ནི། གཞི་མེད་པ་ཇི་ལྟ་བ་དེ་བཞིན་དུ་བག་ཙམ་ལ་རྒྱ་ཆེར་བརྗོད་པར་བྱའོ། །སྡོམ་ལ། བཤེས་པ་དང་ནི་གསོལ་བ་དང༌། །གླེང་བ་དང་ནི་དྲན་པ་གཉིས། །\r

\r
བཞི་པ་འདུག་དང་མ་བསྐོས་དང༌། །འདུན་པས་གཅིག་དང་ནམ་མཁའ་ལ། །འདུག་པ་རྒྱས་པ་ཉིད་དུ་བྱ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ།\r
བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་མཐུན་པ་དབྱེ་བའི་ཕྱིར་རྟུལ་བར་བྱེད་ཅིང་དབྱེན་བྱེད་པར་འགྱུར་བའི་རྩོད་པ་ཡང་དག་པར་བླངས་ནས་རབ་ཏུ་བཟུང་སྟེ་འདུག་ནས་དགེ་སློང་\r
དེ་ལ། དགེ་སློང་རྣམས་ཀྱིས་འདི་སྐད་ཅེས། ཚེ་དང་ལྡན་པ། ཁྱོད་དགེ་འདུན་མཐུན་པ་དབྱེ་བའི་ཕྱིར་རྟུལ་བར་མ་བྱེད་ཅིག །དབྱེན་བྱེད་པར་འགྱུར་བའི་རྩོད་པ་ཡང་དག་པར་བླངས་ནས་རབ་ཏུ་བཟུང་\r
སྟེ་མ་འདུག་ཅིག །ཚེ་དང་ལྡན་པ། དགེ་འདུན་དང་མཐུན་པར་གྱིས་ཤིག །དགེ་འདུན་མཐུན། མི་ཕྱེད། ཀུན་ཏུ་དགའ། མི་རྩོད། མཆོག་གཅིག། འདོན་པ་གཅིག་ཅིང༌། ཆུ་དང་འོ་མ་གཅིག་ཏུ་\r
འདྲེས་པ་ལྟ་བུར་གྱུར་ལ། སྟོན་པའི་བསྟན་པ་གསལ་བར་བྱེད་པ་བདེ་བ་དང་རེག་པར་གནས་པར་འགྱུར་གྱི། ཚེ་དང་ལྡན་པ། ཁྱོད་དགེ་འདུན་འབྱེད་པའི་གཞི་འདི་ལྟ་བུ་འདི་ཐོང་ཞིག། ཅེས་བསྒོ་\r
བར་བྱའོ། །དགེ་སློང་དེ་ལ་དགེ་སློང་རྣམས་ཀྱིས་དེ་སྐད་བསྒོ་བ་ན། གལ་ཏེ་གཞི་དེ་གཏོང་ན། དེ་ལྟ་ན་ལེགས། གལ་ཏེ་མི་གཏོང་ན། གཞི་དེ་གཏོང་བར་བྱ་བའི་ཕྱིར་ལན་གཉིས་ལན་གསུམ་\r
དུ་ཡང་དག་པར་བསྒོ་བར་བྱ། ཡང་དག་པར་བསྟན་པར་བྱའོ། །ལན་གཉིས་ལན་གསུམ་དུ་ཡང་དག་པར་བསྒོ། ཡང་དག་པར་བསྟན་པ་ན། གཞི་དེ་གཏོང་ན། དེ་ལྟ་ན་ལེགས། གལ་ཏེ་མི་\r

\r
གཏོང་ན། དགེ་འདུན་ལྷག་མའོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་བཤེས་པའི་ཚིག་གིས་མ་བསྒོ་བར་གསོལ་པ་དང་བཞིའི་ལས་\r
ཀྱིས་བསྒོ་བར་བགྱིད་ན། བསྒོ་བ་ཞེས་བགྱི་བའམ། འོན་ཏེ་མ་བསྒོ་བ་ཞེས་བགྱི་ལགས། བཀའ་སྩལ་པ། མ་བསྒོ་བ་ཞེས་བྱའོ། །བསྒོ་བ་འཆགས་ལགས་སམ། ཉེ་བར་འཁོར།\r
མི་འཆགས་ཏེ། དགེ་འདུན་ལ་ཡང་དེས་འགལ་ཚབས་ཅན་དུ་འགྱུར་རོ། །བཙུན་པ། བཤེས་པའི་ཚིག་གིས་བསྒོ་ནས་གསོལ་བ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་\r
བགྱིའམ། འོན་ཏེ་མ་བསྒོ་བ་ཞེས་བགྱི་ལགས། བཀའ་སྩལ་པ། བསྒོ་བ་ཞེས་བྱའོ། །བསྒོ་བ་འཆགས་ལགས་སམ། ཉེ་བར་འཁོར། འཆགས་ཏེ། དགེ་འདུན་ལ་ཡང་འགལ་\r
ཚབས་ཅན་དུ་མི་འགྱུར་རོ། །བཙུན་པ། བསྐྲད་པའི་ལས་མ་བགྱིས་པར་བཤེས་པའི་ཚིག་གིས་བསྒོ་བར་བགྱིད་ན། བསྒོ་བ་ཞེས་བགྱིའམ། འོན་ཏེ་མ་བསྒོ་བ་ཞེས་བགྱི་ལགས།\r
བཀའ་སྩལ་པ། མ་བསྒོ་བ་ཞེས་བྱའོ། །བསྒོ་བ་འཆགས་ལགས་སམ། ཉེ་བར་འཁོར། མི་འཆགས་ཏེ། དགེ་འདུན་ལ་ཡང་འགལ་ཚབས་ཅན་དུ་འགྱུར་རོ། །བཙུན་པ། བསྐྲད་\r
པའི་ལས་བགྱིས་ཏེ་བཤེས་པའི་ཚིག་གིས་བསྒོ་བར་བགྱིད་ན། བསྒོ་བ་ཞེས་བགྱིའམ། འོན་ཏེ་མ་བསྒོ་བ་ཞེས་བགྱི་ལགས། བཀའ་སྩལ་པ། བསྒོ་བ་ཞེས་བྱའོ། །བསྒོ་བ་འཆགས་\r

\r
ལགས་སམ། ཉེ་བར་འཁོར། འཆགས་ཏེ། དགེ་འདུན་ལ་ཡང་འགལ་ཚབས་ཅན་དུ་མི་འགྱུར་རོ། །བཙུན་པ། བསྐྲད་པའི་ལས་མ་བགྱིས་པར་དགེ་འདུན་ལ་འདུན་པས་འགྲོ་བའོ། །ཞེས་\r
མཆི་ཞིང༌། ཞེ་སྡང་གིས་འགྲོ་བ་དང༌། གཏི་མུག་གིས་འགྲོ་བ་དང༌། འཇིགས་པས་འགྲོ་བའོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བསྒོ་བར་བགྱིའམ། འོན་ཏེ་བསྒོ་བར་མི་\r
བགྱི་ལགས། བཀའ་སྩལ་པ། བསྒོ་བར་མི་བྱའོ། །བསྒོ་བ་འཆགས་སམ། ཉེ་བར་འཁོར། མི་འཆགས་ཏེ། དགེ་འདུན་ལ་ཡང་འགལ་ཚབས་ཅན་དུ་འགྱུར་རོ། །བསྐྲད་པའི་ལས་བགྱིས་ནས་\r
དགེ་འདུན་ལ་འདུན་པས་འགྲོ་བའོ། །ཞེས་མཆི་ཞིང༌། ཞེ་སྡང་གིས་འགྲོ་བ་དང༌། གཏི་མུག་གིས་འགྲོ་བ་དང༌། འཇིགས་པས་འགྲོ་བའོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བསྒོ་\r
བར་བགྱིའམ། འོན་ཏེ་བསྒོ་བར་མི་བགྱི་ལགས། བཀའ་སྩལ་པ། བསྒོ་བར་བྱའོ། །བསྒོ་བ་འཆགས་ལགས་སམ། ཉེ་བར་འཁོར། འཆགས་ཏེ། དགེ་འདུན་ལ་ཡང་འགལ་ཚབས་ཅན་\r
དུ་མི་འགྱུར་རོ། །བཙུན་པ། རེ་ཞིག་མ་གླེང་དྲན་པར་མ་བགྱིས་པར་བདག་ཉིད་བཀའ་བློ་མི་བདེ་བ་ལ་གནས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྒོ་བར་བགྱིའམ། འོན་\r
ཏེ་བསྒོ་བར་མི་བགྱི་ལགས། བཀའ་སྩལ་པ། བསྒོ་བར་མི་བྱའོ། །བསྒོ་བ་འཆགས་ལགས་སམ། ཉེ་བར་འཁོར། མི་འཆགས་སོ། །བཙུན་པ། རེ་ཞིག་གླེང་ཞིང་དྲན་པར་བགྱིས་པ་ལས།\r

\r
བདག་ཉིད་བཀའ་བློ་མི་བདེ་བ་ལ་གནས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྒོ་བར་བགྱིའམ། འོན་ཏེ་བསྒོ་བར་མི་བགྱི་ལགས། བཀའ་\r
སྩལ་པ། བསྒོ་བར་བྱའོ། །བསྒོ་བ་འཆགས་ལགས་སམ། ཉེ་བར་འཁོར། འཆགས་སོ། །མཚམས་ཀྱི་ནང་ན་མཆིས་པ་དག་གིས་མཚམས་ཀྱི་སླད་རོལ་ན་མཆིས་པ་བསྒོ་ན། བསྒོ་\r
བ་ཞེས་བགྱི་ལགས་སམ། ཉེ་བར་འཁོར། མ་ཡིན་ནོ། །མཚམས་ཀྱི་སླད་རོལ་ན་མཆིས་པ་དག་གིས་མཚམས་ཀྱི་ནང་ན་མཆིས་པ་དག་ལ་བསྒོ་ན། བསྒོ་བ་ཞེས་བགྱི་ལགས་སམ་\r
ཉེ་བར་འཁོར། མ་ཡིན་ནོ། །བཙུན་པ། རེ་ཞིག་དགེ་སློང་ལས་བགྱིད་པ་མཚམས་ཀྱི་ནང་ན་མཆིས་པས། མཚམས་ཀྱི་སླད་རོལ་ན་མཆིས་པ་དག་ལ་བསྒོ་ན། བསྒོ་བ་ཞེས་བགྱི་\r
ལགས་སམ། ཉེ་བར་འཁོར། མ་ཡིན་ནོ། །བཙུན་པ། རེ་ཞིག་དགེ་སློང་ལས་བགྱིད་པ་མཚམས་ཀྱི་སླད་རོལ་ན་མཆིས་པས། མཚམས་ཀྱི་ནང་ན་མཆིས་པ་དག་ལ་བསྒོ་ན། བསྒོ་བ་\r
ཞེས་བགྱི་ལགས་སམ། ཉེ་བར་འཁོར། མ་ཡིན་ནོ། །བཙུན་པ། རེ་ཞིག་དགེ་སློང་ལས་བགྱིད་པས་མཚམས་མནན་ཅིང༌། མཚམས་ནོན་པར་བགྱིས་ཏེ། མཚམས་སུ་མཆིས་\r
ནས་བསྒོ་ན། བསྒོ་བ་ཞེས་བགྱིའམ། མ་བསྒོ་བ་ཞེས་བགྱི་ལགས། ཉེ་བར་འཁོར། བསྒོ་བ་ཞེས་བྱའོ། །བསྒོ་བ་འཆགས་ལགས་སམ། ཉེ་བར་འཁོར། འཆགས་སོ། །བཙུན་པ།\r

\r
དགེ་སློང་ལས་བགྱིད་པར་མ་བསྐོས་པ་ཞིག་གིས་མཚམས་ཀྱི་ནང་ན་མཆིས་པའི་གང་ཟག་བཞི་བསྐྲད་ན། བསྐྲད་པ་ཞེས་བགྱི་ལགས་སམ། ཉེ་བར་འཁོར། མ་ཡིན་ནོ། །བཙུན་པ། རེ་ཞིག་\r
དགེ་སློང་ལས་བགྱིད་པར་བསྐོས་པས། མཚམས་ཀྱི་ནང་ན་མཆིས་པའི་གང་ཟག་བཞི་ཞིག་བསྐྲད་ན། བསྐྲད་པ་ཞེས་བགྱི་ལགས་སམ། གལ་ཏེ་དེ་རེ་རེ་དང༌། གཉིས་གཉིས་དང༌། གསུམ་\r
གསུམ་ནས་བསྐྲད་ཀྱི། བཞིར་མ་ཡིན་ན། བསྐྲད་པ་ཞེས་བྱའོ། །བཙུན་པ། དགེ་སློང་ལས་བགྱིད་པས་མཚམས་ཀྱི་ནང་ཕྱོགས་བཞི་ན་མཚུངས་པར་གནས་པའི་དགེ་སློང་མཆིས་པ་དག་\r
གིས་དགེ་སློང་བཞི་ཞིག་ལ་བསྒོ་ན། བསྒོ་བར་ཡང་ཆུད་ལ། ལྟུང་བ་ཡང་དུ་གང་ཡང་མི་འགྱུར་ཞིང༌། །དེས་དགེ་འདུན་མི་མཐུན་པར་ཡང་མི་འགྱུར་བ་ལྟ་མཆིས་ལགས་སམ། ཉེ་བར་\r
འཁོར། གལ་ཏེ་ཕན་ཚུན་འདུན་པ་བྱིན་པས། རེ་རེ་དང༌། གཉིས་གཉིས་དང༌། གསུམ་གསུམ་ལ་བསྒོའི་བཞི་ལ་མ་ཡིན་ན། ཡོད་དོ། །དེ་ཅིའི་ཕྱིར་ཞེ་ན། ཚོགས་ཀྱིས་ཚོགས་ཀྱི་ལས་\r
དག་བྱར་མི་རུང་བས་སོ། །ལས་བགྱིད་པ་ཕྱོགས་གཅིག་ན་མཆིས་པས་གནས་བཞིའི་ལས་ཐམས་ཅད་བགྱིར་རུང་ལགས་སམ། ཉེ་བར་འཁོར། འདི་ལྟར་དགེ་སློང་ལས་བྱེད་པས་གནས་\r
བཞི་ཆར་གྱི་མཚམས་ཀྱི་མདོ། ཁྲིའམ། ཁྲིའུའམ། རེ་ལྡེའམ། ལྗོན་རིང་གིས་མནན་ཏེ་འདུག་པར་གྱུར་ལ། གནས་དེ་དག་ན་ཡང་ལས་འདི་ལྟ་བུ་འདི་ལྟ་སྟེ། བཞིའི་ཚོགས་ཀྱིས་བྱ་བའི་\r

\r
ལས་དང༌། ལྔའི་ཚོགས་ཀྱིས་བྱ་བའི་ལས་དང༌། བཅུའི་ཚོགས་ཀྱིས་བྱ་བའི་ལས་དང༌། ཉི་ཤུའི་ཚོགས་ཀྱིས་བྱ་བའི་ལས་ཉེ་བར་གནས་པར་གྱུར་ན། རུང་ངོ༌། །\r
དེ་ཅིའི་ཕྱིར་ཞེ་ན། དེ་དེ་དག་ཁ་ཅིག་གི་ནི། ལས་བྱེད་པ་ཡིན་ལ། ཁ་ཅིག་གི་ནི། ཚོགས་སྐོང་བ་ཡིན་ནོ། །ས་ལ་མཆིས་པས་ནམ་མཁའ་ལ་མཆིས་པ་རྣམས་ལ་བསྒོ་ན། བསྒོ་བ་ཞེས་\r
བགྱི་ལགས་སམ། ཉེ་བར་འཁོར། མ་ཡིན་ནོ། །བཙུན་པ། རེ་ཞིག་ལས་བགྱིད་པ་ནམ་མཁའ་ལ་མཆིས་ལ། ས་ལ་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱི་ལགས་སམ། ཉེ་\r
བར་འཁོར། མ་ཡིན་ནོ། །ཇི་ལྟར་དགེ་སློང་ལ་དགེ་འདུན་ལྷག་མར་འགྱུར་བ་ཇི་ལྟ་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་དགེ་འདུན་ལྷག་མར་འགྱུར་རོ། །དགེ་སློབ་\r
མ་དང༌། དགེ་ཚུལ་དང༌། དགེ་ཚུལ་མ་རྣམས་ལ་ནི། ཉེས་བྱས་སོས། །སྔར་ལྟུང་བ་བྱུང་བ་ལ་སོགས་པ་ལ་ཡང་ཉེས་བྱས་ཁོ་ན་སྟེ། སྔ་མ་བཞིན་ནོ། །དེ་ལྟར་ན། གཞུང་འདི་ནི། དགེ་འདུན་\r
ལྷག་མ་གསུམ་ལ་ཡང་ཅི་རིགས་པར་བརྗོད་པར་བྱ་བ་ཡིན་ནོ། །ཉེ་བར་འཁོར་གྱིས་ཞུས་པ་ཁ་ཆེ་བ་ལས། དགེ་འདུན་ལྷག་མ་རྫོགས་སོ།། །།སྡོམ་ལ། མཐའ་དང་\r
ལམ་དང་རྒྱལ་རིགས་དང༌། །ཕུང་པོ་དེ་བཞིན་ལྷག་མ་དང༌། །ཁ་དང་ཤ་ཁ་ར་དང་ཧྭགས་དང༌། །བུ་རམ་མར་གསར་མ་ངེས་གཉིས། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་\r

\r
བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བུད་མེད་ཀྱི་ཡུལ་དང་ལྷན་ཅིག་གཅིག་པུ་གཅིག་དང༌། དབེན་པ་སྐྱབས་ཡོད་པ་ན་འདོད་པ་བྱར་རུང་བར་\r
སྟན་ལ་འདུག་པར་བྱེད་ཅིང༌། དེ་ལ་གལ་ཏེ་དགེ་བསྙེན་མ་ཡིད་ཆེས་པའི་ཚིག་དང་ལྡན་པས། ཆོས་གསུམ་པོ་ཕམ་པར་འགྱུར་བའམ། དགེ་འདུན་ལྷག་མའམ། ལྟུང་བྱེད་ལས་གང་ཡང་\r
རུང་བས་སྨྲས་པར་གྱུར་ལ། དགེ་སློང་གིས་འདུག་པར་ཁས་བླངས་ན། ཆོས་གསུམ་པོ་ཕམ་པར་འགྱུར་བའམ། དགེ་འདུན་ལྷག་མའམ། ལྟུང་བྱེད་ལས་ཆོས་གང་ཡང་རུང་བས་བྱེད་དུ་\r
གཞུག་ཅིང༌། དགེ་སློང་དེ་ལ་དགེ་བསྙེན་མ་ཡིད་ཆེས་པའི་ཚིག་དང་ལྡན་པས། ཆོས་གང་དང་གང་གིས་སྨྲས་པར་གྱུར་པའི་ཆོས་དེ་དང་དེས་དགེ་སློང་དེ་བྱེད་དུ་གཞུག་སྟེ། དེ་ནི། མ་ངེས་\r
པའི་ཆོས་སོ། །ཡང་དགེ་སློང་གང་བུད་མེད་ཀྱི་ཡུལ་དང་ལྷན་ཅིག་གཅིག་པུ་གཅིག་དང༌། དབེན་པ་སྐྱབས་ཡོད་པ་ན། འདོད་པ་བྱར་མི་རུང་བར་སྟན་ལ་འདུག་པར་བྱེད་དིང༌། དེ་ལ་གལ་ཏེ་\r
དགེ་བསྙེན་མ་ཡིད་ཆེས་པའི་ཚིག་དང་ལྡན་པས། ཆོས་གཉིས་པོ་དགེ་འདུན་ལྷག་མའམ། ལྟུང་བྱེད་ལས་ཆོས་གང་ཡང་རུང་བས་བྱེད་དུ་གཞུག་ཅིང་དགེ་སློང་ལ་དགེ་བསྙེན་མ་ཡིད་ཆེས་\r
པའི་ཚིག་དང་ལྡན་པས། ཆོས་གང་དང་གང་གིས་སྨྲས་པར་གྱུར་པའི་ཆོས་དེ་དང་དེས། དགེ་སློང་དེ་བྱེད་དུ་གཞུག་སྟེ། དེ་ཡང་མ་ངེས་པའི་ཆོས་སོ། །ཞེས་གསུངས་པ་གང་ལགས་པ།\r

\r
བཙུན་པ། རེ་ཞིག་དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་\r
མཐའ་དང་པོ་འབྱིན་པར་བགྱིད་པ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེའི་ངོ་བོ་ཉིད་ཚོལ་དུ་\r
སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་\r
བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་སྐད་ཅེས། འདི་མཐའ་དང་པོ་ནི། མ་བྱུང་གི །འོན་ཀྱང་བདག་\r
གིས་མཐའ་གཉིས་པ་དང༌། གསུམ་པ་དང༌། བཞི་པ་བྱུང་བ་མཐོང་ངོ༌། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །དང་པོ་ཇི་ལྟ་བར་མཐའ་གཉིས་པ་དང༌། གསུམ་པ་དང༌། བཞི་པ་\r
རྣམས་ལ་ཡང་དེ་བཞིན་དུ་བརྗོད་པར་བྱའོ། །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག། བདག་\r
གིས་དགེ་སློང་ཞིག་གིས་ཁའི་ལམ་དུ་ཉམས་པར་བགྱིས་པ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་\r

\r
གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་\r
སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་སྐད་ཅེས། འདིས་ཁའི་ལམ་དུ་ནི། ཉམས་\r
པར་མ་བྱས་ཏེ། འོན་ཀྱང་བཤང་བའི་ལམ་དང༌། གཅི་བའི་ལམ་དུ་ཉམས་པར་བྱས་སོ། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །ཁའི་ལམ་དུ་ཇི་ལྟ་བར་བཤང་བའི་ལམ་དང༌། གཅི་\r
བའི་ལམ་དུ་ཡང་དེ་བཞིན་དུ་བརྗོད་པར་བྱའོ། །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །དགེ་\r
སློང་ཞིག་རྒྱལ་རིགས་མ་ཞིག་དང་ལྷན་ཅིག་ཏུ་ཉམས་པར་བགྱིད་པ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་\r
ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་\r
ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་\r

\r
སྐད་ཅེས། འདིས་རྒྱལ་རིགས་དང་ལྷན་ཅིག་ཏུ་ཉམས་པར་ནི། མ་བྱས་ན། འོན་ཀྱང་བྲམ་ཟེ་མོ་དང་ལྷན་ཅིག་ཏུ་ཉམས་པར་གྱུར་ཏོ། །ཞེས་ཟེར་ན། དགེ་\r
སློང་ལ་རྨེད་དུ་གཞུག་གོ །རྒྱལ་རིགས་མོ་དང་ཇི་ལྟ་བར་བྲམ་ཟེ་མོ་དང༌། རྗེའུ་རིགས་མོ་དང༌། དམངས་རིགས་མོ་དང༌། དཀར་མོ་དང༌། སྔོན་མོ་དང༌། སྔོ་སངས་མོ་དང༌། རིང་མོ་དང༌།\r
ཐུང་དུ་མོ་དང༌། སྡུག་གུ་མ་དང༌། སྐེམ་མོ་དང༌། ཚོན་མོ་དང༌། ལུས་ངན་མ་དང༌། འགྲོ་བ་དང༌། འདུག་པ་དང༌། འགྲེང་བ་དང༌། འགྱེལ་བ་དང་ཡང་རྒྱས་པར་བརྗོད་པར་བྱའོ། །\r
བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་ཞིག་མཐའ་དང་པོའི་\r
ཕུང་པོ་འབྱིན་པར་བགྱིད་པ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ། །དེ་དེའི་ངོ་བོ་ཉིད་དུ་\r
ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་\r
ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་འདི་སྐད་ཅེས། མཐའ་དང་པོའི་ཕུང་པོ་\r

\r
ནི། མ་བྱུང་གི །འོན་ཀྱང་ལྟུང་བའི་ཕུང་པོ་གཉིས་པ་དང༌། གསུམ་པ་དང༌། བཞི་པ་དང༌། ལྔ་པ་བྱུང་ངོ༌། །ཞེས་བྱ་བ་རྒྱས་པར་བརྗོད་དོ། །བཙུན་པ། དགེ་བསྙེན་མ་ཡིད་ཆེས་པའི་ཚིག་\r
དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་ཞིག་དགེ་འདུན་ལྷག་མ་དང་པོ་འབྱིན་པར་བགྱིད་པ་མཐོང་ངོ༌། །ཞེས་མཆི་ན།\r
དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་\r
འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་\r
བྱེད་དུ་གཞུག་ཅིག །དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་སྐད་ཅེས། དགེ་འདུན་ལྷག་མ་དང་པོ་ནི། མ་བྱུང་གི །འོན་ཀྱང་དགེ་འདུན་ལྷག་མ་གཉིས་པ་དང༌། གསུམ་པ་དང༌།\r
བཞི་པ་ནས་བཅུ་གསུམ་པའི་བར་བྱུང་ངོ༌། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །དང་པོ་ལ་ཇི་ལྟ་བར་དགེ་འདུན་ལྷག་མ་གཉིས་པ་དང༌། གསུམ་པ་ནས་བཅུ་གསུམ་པའི་བར་\r
ལ་ཡང་དེ་བཞིན་དུ་བརྗོད་པར་བྱའོ། །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པས། དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག། བདག་\r

\r
གིས་དགེ་སློང་ཞིག་གིས་ཁར་ཉམས་པར་བགྱིད་པ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་\r
དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་\r
ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་རང་བཞིན་ཚོལ་དུ་གཞུག་གོ །འོན་ཏེ་འདི་སྐད་ཅེས། ཁར་\r
ནི༑ ཉམས་པར་མ་བྱས་ཀྱི། འོན་ཀྱང་འདིས་སོའི་ཕྱི་རོལ་མཆུའི་ནང་དུ་ཁུ་བ་ཕྱུང་ངོ༌། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །བཙུན་པ། དགེ་བསྙེན་མ་ཡིད་ཆེས་པའི་ཚིག་\r
དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་ཞིག་གཅི་བའི་ལམ་དུ་ཉམས་པར་བགྱིད་པ་མཐོང་ངོ༌། །ཞེས་མཆི་ན།\r
དགེ་བསྙེན་མ་ཡིད་ཆེས་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་\r
ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་\r

\r
གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་སྐད་ཅེས། གཅི་བའི་ལམ་དུ་ནི། ཉམས་པར་མ་བྱས་ཀྱི། འོན་ཀྱང་འདིས་བརླ་ཕྲག་ཏུ་ཁུ་བ་ཕྱུང་ངོ༌། །ཞེས་ཟེར་ན། དགེ་སློང་\r
ལ་རྨེད་དུ་གཞུག་གོ །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་ཞིག་གིས་\r
བཤང་བའི་ལམ་དུ་ཉམས་པར་བགྱིད་པ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་\r
ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་\r
ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་སྐད་ཅེས། བཤང་བའི་ལམ་དུ་ནི། ཉམས་\r
པར་མ་བྱས་ཀྱི། འོན་ཀྱང་འདིས་རྐུབ་ཚོས་ཀྱི་ཕྲག་ཏུ་ཁུ་བ་ཕྱུང་ངོ༌། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག་དགེ་སློང་\r
རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག། བདག་གིས་དགེ་སློང་ཞིག་དུས་མ་ཡིན་པར་སྐྱོ་མ་འཐུང་བ་མཐོང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་\r

\r
ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་\r
བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌།\r
དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་དེ་འདི་སྐད་ཅེས། དུས་མ་ཡིན་པར་སྐྱོ་མ་ནི། མ་འཐུངས་ཀྱི། འོན་ཀྱང་འདིས་ཤ་ཁ་རའི་ཆུ་འཐུངས་སོ། །ཞེས་ཟེར་ན། དགེ་སློང་ལ་རྨེད་\r
དུ་གཞུག་གོ །བཙུན་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག །བདག་གིས་དགེ་སློང་ཞིག་བུ་\r
རམ་གྱི་ཆང་འཐུང་ངོ༌། །ཞེས་མཆི་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ།\r
མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་\r
བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་འདི་སྐད་ཅེས། འདི་དུས་མ་ཡིན་པར་བུ་རམ་གྱི་ཆང་མ་འཐུངས་\r

\r
ཀྱི༑ འོན་ཀྱང་འདིས་ཧྭགས་ཀྱི་ཆུ་འཐུངས་སོ། །ཞེས་ཟེར་ན། དགེ་སློང་ལ་རྨེད་དུ་གཞུག་གོ།། །།འདུལ་བ་གཞུང་བླ་མ། བམ་པོ་བཞི། བཙུན་པ། དགེ་བསྙེན་མ་ཡིད་\r
ཆེས་པའི་ཚིག་དང་ལྡན་པ་ཞིག། དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག། བདག་གིས་དགེ་སློང་ཞིག་དུས་མ་ཡིན་པར་ཤ་ཟ་བ་མཐོང་ངོ༌། །ཞེས་མཆི་ན། དགེ་\r
བསྙེན་མ་ཡིད་ཆེས་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་ཞེ། ཟླ་འགའ་ཡོད་དམ་ཞེས་དྲི་བར་\r
བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིག །དེ་དེའི་ངོ་\r
བོ་ཉིད་ཚོལ་དུ་གཞུག་གོ །འོན་ཏེ་འདི་སྐད་ཅེས། དུས་མ་ཡིན་པར་ཤ་ནི། མ་ཟོས་ཀྱི། འོན་ཀྱང་འདིས་བུ་རམ་ཞིག་ཟོས་སོ། །ཞེས་ཟེར་ན། དགེ་སློང་ལ་རྨེད་དུ་གཞུག་གོ །བཙུན་པ། དགེ་\r
བསྙེན་མ་ཡིད་ཆེས་པར་ཚིག་དང་ལྡན་པ་ཞིག །དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་ཅེས། བཙུན་པ་དག། བདག་གིས་དགེ་སློང་ཞིག་དུས་མ་ལགས་པར་ཁ་ཟས་ཟ་བ་མཐོང་ངོ༌།།\r
ཞེས་མཆི་ན། དགེ་བསྙེན་མ་ཡིས་ཆེས་པའི་ཚིག་དང་ལྡན་པའི་ཚིག་གིས་བགྱིད་དུ་སྩལ་ཏམ། བྱེད་དུ་མི་གཞུག་གོ །དེ་དེའི་ངོ་བོ་ཉིད་ཚོལ་དུ་སྩལ་ཏམ། མི་གཞུག་སྟེ། རེ་ཞིག་དེ་ལ་དེ་ན་ཆེ་\r

\r
ཞེ༑ ཟླ་འགའ་ཡོད་དམ་ཞེས་དྲི་བར་བྱའོ། །གལ་ཏེ་འདི་སྐད་ཅེས། ཡོད་དོ། །ཞེས་ཟེར་ན། གཉི་ག་ལ་དྲི་བར་བྱ་སྟེ། གལ་ཏེ་མཐུན་ན། དགེ་བསྙེན་མ་ཡིད་ཆེས་\r
པའི་ཚིག་དང་ལྡན་པའི་ཚིག་གིས་བྱེད་དུ་གཞུག་ཅིང༌། དེ་དེའི་ངོ་བོ་ཉིད་ཚོལ་དུ་གཞུག་གོ །འོན་ཏེ་འདི་སྐད་ཅེས། དུས་མ་ཡིན་པའི་ཟས་ནི། མ་ཟོས་ཀྱི། འོན་ཀྱང་འདིས་མར་ཟོས་སོ། །ཞེས་\r
ཟེར་ན། དགེ་སློང་ལ་རྨེད་དུ་གཞུག་གོ །དེ་ལྟ་བུའི་དངོས་པོ་མ་ངེས་པ། དགེ་བསྙེན་མ་ཡིད་ཆེས་པའི་ཚིག་དང་ལྡན་པ། བདེན་པ་མཐོང་བ་སྨྲ་བ་གང་དག་ཡིན་པ་དེ་དག་ལ། དགེ་སློང་ལ་\r
རྨེད་དུ་གཞུག་གོ །ཉེ་བར་འཁོར་གྱིས་ཞུས་པ་ཁ་ཆེ་བ་ལས། མ་ངེས་པ་དང་ལྡན་པ་རྫོགས་སོ།། །།སྡོམ་ལ། དེ་ཉིད་སྟོར་དང་ཚིག་པ་དང༌། །སེམས་འཁྲུགས་བྱིན་གྱིས་\r
མ་བརླབས་དང༌། །རུང་བ་དང་ནི་དུས་ལས་འདས། །མཚན་དང་བཞི་དང་བཏིང་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་\r
ལྡན་འདས་ཀྱིས་དགེ་སློང་ཆོས་གོས་ཟིན་པས་ཆོས་གོས་སྲ་བརྐྱང་ཕྱུང་ནས་ཞག་བཅུའི་བར་དུ་གོས་ལྷག་པ་རུང་བར་མ་བྱས་པ་བཅང་བར་བྱའོ། །དེ་ལས་འདས་པར་བཅངས་ན། སྤང་བའི་\r
ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། ཆོས་གོས་དེ་ཉིད་དགུང་བཅུ་འདས་པ་ཡང་ལགས་ལ། དེ་ཉིད་དགུང་གཅིག་བྲལ་བ་ཡང་ལགས་པ་ལྟ་མཆིས་ལགས་སམ།\r

\r
ཉེ་བར་འཁོར། ཡོད་དེ། འདི་ལྟར་དགེ་སློང་གིས་ཞག་བཅུ་འདས་པའི་ཆོས་གོས་བྱིན་གྱིས་བརླབས་ནས་ཆོས་གོས་མེད་པར་མཚམས་ཀྱི་ཕྱི་རོལ་ཏུ་སྐྱ་རེངས་འཆར་བར་བྱེད་ན། ཆོས་གོས་འདི་\r
ནི༑ ཞག་བཅུ་འདས་པ་ཡང་ཡིན་ལ། ཞག་གཅིག་བྲལ་བ་ཡང་ཡིན་ནོ། །བཙུན་པ། རེ་ཞིག་དགེ་སློང་གི་སྤང་བའི་ཆོས་གོས་ཉམས་པར་གྱུར་ན། ལྟུང་བ་བཤགས་པར་བགྱིའམ། ཉེ་བར་\r
འཁོར། འབའ་ཞིག་པའི་ལྟུང་བ་བཤགས་པར་བྱའོ། །གལ་ཏེ་ལྟུང་བ་བཤགས་ལགས་ནས་སླར་རྙེད་ན་སྤང་བར་བགྱིའམ། ཉེ་བར་འཁོར། མ་ཡིན་ནོ། །བཙུན་པ། རེ་ཞིག་དགེ་སློང་གི་སྤང་\r
པའི་ཆོས་གོས་མེས་ཚིག་གམ། ཟོས་པར་གྱུར་ན། དུམ་བུ་དེ་དག་སྤང་བར་བགྱི་ལགས་སམ། ཉེ་བར་འཁོར། མ་ཡིན་ཏེ། འབའ་ཞིག་པའི་ལྟུང་བ་བཤགས་པར་བྱའོ། །འོན་ཏེ་ཀུན་ནས་ཁྲུ་གང་\r
བ་ཞིག་ཡིན་ན། སྤང་བར་བྱའོ། །བཙུན་པ། རེ་ཞིག་དགེ་སློང་གིས་ཆོས་གོས་རྙེད་ནས་དགུང་ལྔ་ལོན་པ་དང༌། སེམས་འཁྲུགས་པར་གྱུར་ན། གང་ནས་བཟུང་སྟེ་དེའི་དགུང་བཅུ་བགྲང་བར་བགྱི་\r
ལགས། གང་ནས་བཟུང་སྟེ་རང་གི་སེམས་ཕྱིར་རྙེད་པ་ནས་སོ། །བཙུན་པ། དགེ་སློང་གིས་ཆོས་གོས་བརྒྱད་དམ་དགུ་ཞིག་བྱིན་གྱིས་མ་བརླབས། རུང་བར་མ་བགྱིས་པར་ནམ་འཚོའི་བར་དུ་བཅངས་\r
ན༑ ནོངས་པར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། དགེ་སློང་གིས་ཉི་མ་རེ་རེ་ཞིང་ཆོས་གོས་ལས་ཕྱུང་སྟེ། གཞན་བྱིན་གྱིས་རློབ་ནའོ། །བཙུན་པ། བཅོམ་ལྡན་འདས་\r

\r
ཀྱིས་ཞག་བཅུ་ལས་འདས་པའི་ཆོས་གོས་སྤང་བའོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་ཆོས་གོས་ལྷག་མ་དགུ་བཅུ་ལས་འདས་པར་བཅངས་\r
ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གོས་ཀྱི་སྤུན་རུང་བར་གྱུར་ལ་རྒྱུ་མི་རུང་བར་གྱུར་པ་དང༌། རྒྱུ་རུང་བར་གྱུར་ལ་སྤུན་མི་རུང་བར་གྱུར་\r
པ་དང༌། གཉི་ག་མི་རུང་བར་གྱུར་ཏེ། མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བ་ལ་དང་འདྲེས་པ་དང༌། ཐགས་སུ་མ་བཏགས་པ་སྟེ། དེ་ལྟ་བུའི་ཆོས་\r
གོས་ནི། ཞག་བཅུ་ལས་ལྷག་པར་བཅངས་ན། ཉེས་བྱས་སུ་འགྱུར་རོ། །བཙུན་པ། བཅོམ་ལྡན་འདས་ཀྱིས་དགེ་སློང་རྣམས་ཀྱིས་ཞག་བཅུའི་བར་དུ་གོས་ལྷག་པ་བཅང་བར་བྱའོ། །ཞེས་\r
གསུངས་པ་གང་ལགས་པ། བཙུན་པ། དེ་དགེ་སློང་གིས་ནམ་འཚོའི་བར་དུ་ཆོས་གོས་ལྷག་པ་བཅངས་ཀྱང་ནོངས་པར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། ཞག་བཅུ་\r
ཚུན་ཆད་དུ་དུས་ལས་འདས་པར་གྱུར་ནའོ། །བཙུན་པ། ཆོས་གོས་དེ་ཉིད་བཅངས་ན། ལྟུང་བར་ཡང་མི་འགྱུར་ལ། ཆོས་གོས་དེ་ཉིད་བཅངས་ན། ལྟུང་བར་ཡང་འགྱུར་བ་ལྟ་མཆིས་ལགས་\r
སམ། ཉེ་བར་འཁོར། ཡོད་དེ། འདི་ལྟར་དགེ་སློང་དེ་ཆོས་གོས་རིན་ཆེན་པོ་འཆང་ན། ལྟུང་བ་མེད་ལ། མཚན་གྱུར་ཏེ་དགེ་སློང་མར་རེད་དེ་འཆང་ན། ལྟུང་བར་འགྱུར་རོ། །བཙུན་པ། རེ་ཞིག་\r

\r
དགེ་སློང་གིས་ཆོས་གོས་རྙེད་ནས་དགུང་བཅུ་ལགས་པ་དང༌། དེའི་མཚན་གྱུར་ནས་དགེ་སློང་མར་རེད་ནས་དགུང་བཅུ་འདས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་\r
པ༑ རེ་ཞིག་དགེ་སློང་མས་ཆོས་གོས་ཤིག་རྙེད་ནས་དགུང་བཅུ་ལགས་པ་དང༌། མཚན་གྱུར་ཏེ་དགེ་སློང་དུ་རེད་ནས་དགུང་བཅུ་འདས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ།།\r
བཙུན་པ། རེ་ཞིག་དགེ་སློང་གིས་དགུང་བཅུ་ལ་དགུང་བཅུར་འདུ་ཤེས་ཏེ་སྐྱ་རེངས་འཆར་བར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགུང་བཅུ་ལ་དགུང་བཅུ་མ་\r
ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །དགུང་བཅུ་མ་ལགས་པ་ལ་དགུང་བཅུར་འདུ་ཤེས་ན། ཅིར་འགྱུར་ལགས། ཉེས་བྱས་སུ་འགྱུར་རོ། །དགུང་བཅུ་མ་ལགས་པ་\r
ལ་དགུང་བཅུ་མ་ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་སྲ་བརྐྱང་བཏིང་བའི་གནས་སུ་ཆོས་གོས་ཤིག་རྙེད་ལ། ཆོས་གོས་དེ་ཡང་\r
སྤང་བར་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་གིས་ཆོས་གོས་སྤང་བ་ཡིན་ལ། དགེ་སློང་དེས་ཀྱང་ཆོས་གོས་དེ་མ་སྤངས། བྲལ་བར་མ་བྱས། ཉེས་\r
པ་མ་བཤགས་པའི་སྐབས་སུ་དགེ་འདུན་གྱིས་སྲ་བརྐྱང་བཏིང་བར་གྱུར་ལ། སྲ་བརྐྱང་བཏིང་ནས་དགེ་སློང་དེས་ཆོས་གོས་གཞན་ཞིག་རྙེད་ནའོ། །བཙུན་པ། རེ་ཞིག་བསླབ་པ་སྩལ་པས་\r

\r
དགུང་བཅུ་ལས་ལྷག་པར་ཆོས་གོས་ལྷག་པ་བཅངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་དགུང་བཅུ་ལས་\r
ལྷག་པར་ཆོས་གོས་ལྷག་པ་བཅངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མས་དགུང་བཅུ་ལས་འདས་པར་ཆོས་\r
གོས་ལྷག་པ་བཅངས་ན། ཅིར་འགྱུར་ལགས། ལྟུང་བ་མེད་དོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་ཏེ། སྔ་མ་བཞིན་ནོ། །སྡོམ་ལ། དགེ་འདུན་གྱི་དང་ས་དང་མཚམས། །\r
མནན་པ་དང་ནི་མ་གནང་དང༌། །མཚམས་མ་བཅད་དང་མ་གཡོགས་དང༌། །བཞི་ཚན་དང་ནི་དེ་བཞིན་མཚན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་\r
གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་ཆོས་གོས་ཟིན་པས་སྲ་བརྐྱང་བྱུང་ན། གལ་ཏེ་ནུབ་གཅིག་ཀྱང་ཆོས་གོས་གསུམ་ལས་ཆོས་གོས་གང་ཡང་རུང་བ་དང་\r
མཚམས་ཀྱི་ཕྱི་རོལ་ཏུ་འབྲལ་བར་བྱེད་ན། དགེ་འདུན་གྱིས་གནང་བ་མ་གཏོགས་ཏེ། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། དགེ་འདུན་གྱི་ཆོས་གོས་\r
བྱིན་གྱིས་བརླབ་པར་གནང་ལགས་སམ། ཉེ་བར་འཁོར། མི་གནང་ངོ༌། །བཙུན་པ། དེ་ལྟ་བུའི་རྐྱེན་ཞིག་མཆིས་ན། གནང་ལགས་སམ། ཉེ་བར་འཁོར། གནང་ངོ༌། །བཙུན་པ།\r

\r
རེ་ཞིག་དགེ་སློང་གིས་དགེ་འདུན་གྱི་ཆོས་གོས་བྱིན་གྱིས་བརླབས་ཏེ་ཆོས་གོས་མ་མཆིས་པར་མཚམས་ཀྱི་སླད་རོལ་ཏུ་བྲལ་བར་བགྱིད་ན། ཆོས་གོས་དང་བྲལ་བ་ཞེས་བགྱིའམ། ཆོས་གོས་\r
དང་མ་བྲལ་བ་ཞེས་བགྱི་ལགས། བཀའ་སྩལ་པ། ཆོས་གོས་དང་བྲལ་བ་ཞེས་བྱའོ། །ཆོས་གོས་ངེ་སྤང་བར་བགྱི་ལགས་སམ། ཉེ་བར་འཁོར། མ་ཡིན་ཏེ། འབའ་ཞིག་པའི་ལྟུང་བྱེད་\r
བཤགས་པར་བྱའོ། །བཙུན་པ། དགེ་སློང་གིས་ཆོས་གོས་ས་ལ་བཞག་སྟེ་ནམ་མཁའ་ལ་སྐྱ་རེངས་འཆར་བར་བགྱིད་དམ། ཆོས་གོས་ནམ་མཁའ་ལ་བཞག་སྟེ་ས་ལ་སྐྱ་རེངས་འཆར་བར་\r
བགྱིད་ན། ཆོས་གོས་དང་བྲལ་བ་ཞེས་བགྱིའམ། ཆོས་གོས་དང་མ་བྲལ་བ་ཞེས་བགྱི་ལགས། བཀའ་སྩལ་པ། ཆོས་གོས་དང་བྲལ་བ་ཞེས་བྱའོ། །བཙུན་པ། རེ་ཞིག་དགེ་སློང་གིས་\r
ཆོས་གོས་མཚམས་ཀྱི་ནང་དུ་བཞག་སྟེ་མཚམས་ཀྱི་སླད་རོལ་ཏུ་སྐྱ་རེངས་འཆར་བར་བགྱིད་དམ། ཆོས་གོས་མཚམས་ཀྱི་སླད་རོལ་ཏུ་བཞག་སྟེ་མཚམས་ཀྱི་ནང་དུ་སྐྱ་རེངས་འཆར་བར་བགྱིད་\r
ན༑ ཆོས་གོས་དང་བྲལ་བ་ཞེས་བགྱིའམ། ཆོས་གོས་དང་མ་བྲལ་བ་ཞེས་བགྱི་ལགས། བཀའ་སྩལ་པ། ཆོས་གོས་དང་བྲལ་བ་ཞེས་བྱའོ། །བཙུན་པ། རེ་ཞིག་དགེ་སློང་གིས་མཚམས་མནན་\r
ཏམ། མཚམས་བཟུང་ནས་མཚམས་སུ་བགྲེང་ངམ་མཆིས་ཏེ་མཚམས་ཀྱི་བར་དུ་ཆོས་གོས་བཞག་ནས་སྐྱ་རེངས་འཆར་བར་བགྱིད་ན། ཆོག་གོས་དང་བྲལ་བ་ཞེས་བགྱིའམ། ཆོས་གོས་དང་མ་\r

\r
བྲལ་བ་ཞེས་བགྱི་ལགས། བཀའ་སྩལ་པ། ཆོས་གོས་དང་མ་བྲལ་བ་ཞེས་བྱའོ། །བཙུན་པ། དགེ་སློང་ཡང་མཚམས་ཀྱི་ནང་ན་མཆིས་ལ། ཆོས་གོས་ཀྱང་མཚམས་ཀྱི་ནང་\r
ན་མཆིས་པ་ལས། ཆོས་གོས་དེ་དང་བྲལ་བར་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ་མཚམས་གཅད་པར་བྱ་བ་ཆོས་གོས་དང་མི་འབྲལ་བའི་སྡོམ་པ་མ་བྱིན་ནའོ། །བཙུན་པ།\r
རེ་ཞིག་མཚམས་མ་བཅད་པའི་གནས་སུ་གང་ཚུན་ཆད་དགེ་སློང་ཆོས་གོས་དང་བྲལ་བ་ཞེས་བགྱི། ཉེ་བར་འཁོར། ཇི་ཙམ་གཙུག་ལག་ཁང་གི་ཉེ་འཁོར་ཆབ་ཁུང་སའམ། སྒོ་ཁྱམས་སམ།\r
ཁང་ཕྲན་ནམ། ཀུན་དགའ་ར་བའམ། དགེ་སློང་གིས་ཀུན་ཏུ་སྤྱད་པའམ། ར་བའམ། འགྲེང་རིབ་བམ། འོབས་ཡོད་པའོ། །བཙུན་པ། དགེ་སློང་ཡང་གནས་གཅིག་ལ་སྟེང་གཡོགས་ཀྱང་\r
གཅིག་པ་ཞིག་ན་མཆིས་ལ། དེ་ཉིད་ན་ཆོས་གོས་ཀྱང་མཆིས་ན་ཆོས་གོས་དེ་དང་བྲལ་བར་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གནས་དེ་མུ་སྟེགས་ཅན་སྣ་ཚོགས་དང༌།\r
དགེ་སྦྱོང་དང༌། བྲམ་ཟེ་དང༌། སྤྱོད་པ་དང༌། ཀུན་ཏུ་རྒྱུ་རྣམས་སམ། སྤུན་ནོར་བགོས་པ་རྣམས་ཀྱི་ཡིན་ནའོ། །བཙུན་པ། རེ་ཞིག་དགེ་སློང་གིས་མཚམས་ཀྱི་སླད་རོལ་ལ་མཚམས་ཀྱི་སླད་རོལ་ཏུ་འདུ་ཤེས་\r
པས༑ སྐྱ་རེངས་འཆར་བར་བགྱིད་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མཚམས་ཀྱི་ནང་ལ་མཚམས་ཀྱི་སླད་རོལ་དུ་འདུ་ཤེས་ན་ཅིར་འགྱུར་ལགས། ཉེས་བྱས་སོ། །མཚམས་ཀྱི་སླད་\r

\r
རོལ་ན་མཚམས་ཀྱི་ནང་དུ་འདུ་ཤེས་ན་ཅིར་འགྱུར་ལགས། ལྟུང་བ་མེད་དོ། །མཚམས་ཀྱི་ནང་ལ་མཚམས་ཀྱི་ནང་དུ་འདུ་ཤེས་ན་ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་མཚམས་\r
ཀྱི་ནང་དུ་ཆོས་གོས་བཞག་སྟེ་མཚམས་ཀྱི་སླད་རོལ་ཏུ་སྐྱ་རེངས་འཆར་བར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་\r
དགེ་སློང་མ་ཞིག་གིས་མཚམས་ཀྱི་ནང་དུ་ཆོས་གོས་བཞག་ལ་མཚམས་ཀྱི་སླད་རོལ་ཏུ་སྐྱ་རེངས་འཆར་བར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན་ཅིར་འགྱུར་ལགས། སྤང་བའི་ལྟུང་བྱེད་དུ་\r
འགྱུར་རོ། །བཙུན་པ་དགེ་སློང་གིས་གང་གི་མདུན་དུ་ཆོས་གོས་བྱིན་གྱིས་བརླབ་པར་བགྱིད། ཉེ་བར་འཁོར། དགེ་སློང་གིས་ནི་དགེ་སློང་གི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །བཙུན་པ།\r
དགེ་སློང་མས་གང་གི་མདུན་དུ་ཆོས་གོས་བྱིན་གྱིས་བརླབ་པར་བགྱི། ཉེ་བར་འཁོར། དགེ་སློང་མས་ནི་དགེ་སློང་མའི་མདུན་དུ་ཆོས་གོས་བྱིན་གྱིས་བརླབ་པར་བྱ་སྟེ། དབྱུང་བ་དང༌། རུང་\r
བར་བྱ་བ་ཡང་དེ་བཞིན་དུ་བྱའོ། །བཙུན་པ། རེ་ཞིག་བསླབ་པ་སྩལ་པ་ཆོས་གོས་མ་མཆིས་པར་མཚམས་ཀྱི་སླད་རོལ་ཏུ་སྐྱ་རེངས་འཆར་བར་བགྱིད་ན་ཅིར་འགྱུར་ལགས། སྤང་བའི་ལྟུང་བྱེད་དུ་\r
གྱུར་ཏེ། དེ་བཞིན་དུ་དགེ་སློང་མ་ལ་ནི་ཆོས་གོས་ལྔས་སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་རྣམས་ལ་ནི་ཉེས་པ་མེད་དོ། །སྔར་ལྟུང་བ་བྱུང་བ་ལ་སོགས་པ་ལ་\r

\r
ནི༑ ཉེས་བྱས་ཏེ། སྔ་མ་བཞིན་ནོ། །སྡོམ་ལ། སེམས་འཁྲུགས་པ་དང་དུས་ལས་འདས། དེ་བཞིན་རུང་བ་ཉིད་དང་ནི། མི་རུང་པ་དང་གདིང་བ་དང༌། །ཚད་དང་\r
བཞི་ཚན་དག་དང་མཚན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་ཆོས་གོས་ཟིན་པས་ཆོས་གོས་སྲ་\r
བརྐྱང་ཕྱུང་ནས་དུས་མ་ཡིན་པའི་གོས་རྙེད་པ་འདོད་ན། དགེ་སློང་དེས་ཆོས་གོས་དེ་བླང་བར་བྱའོ། །བླངས་ནས་གལ་ཏེ་ལོངས་ན། མྱུར་བ་ཁོ་ནར་ཆོས་གོས་སུ་བྱས་ཏེ་བཅད་པར་བྱའོ། །\r
གལ་ཏེ་མི་ལོངས་ལ་ཁ་མ་ལོངས་པ་སྐོང་པའི་གོས་ལ་རེ་བ་ཡོད་ན་ཡང༌། དགེ་སློང་དེས་ཆོས་གོས་དེ་ཟླ་བ་གཅིག་གི་བར་དུ་གཞག་པར་བྱའོ། །དེ་ལ་འདས་པར་འཇོག་ན། སྤང་བའི་\r
ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་ཆོས་གོས་ཤིག་རྙེད་མ་ཐག་ཏུ་སེམས་འཁྲུགས་པར་གྱུར་ན། གང་ནས་བཟུང་སྟེ་དེའི་ཟླ་བ་\r
བགྲང་བར་བགྱི། གང་ནས་བཟུང་སྟེ་རང་གི་སེམས་ཕྱིར་རྙེད་པ་ནས་སོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་ཟླ་བ་གཅིག་གི་བར་དུ་ཆོས་གོས་གཞག་པར་བྱའོ། །ཞེས་\r
གསུངས་པ་གང་ལགས་པ། བཙུན་པ། དགེ་སློང་གིས་ནམ་འཚོའི་བར་དུ་ཆོས་གོས་བཞག་ཀྱང་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། ཟླ་བ་གཅིག་ཚུན་\r

\r
ཆད་དུ་དུས་བྱས་ནའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་ཆོས་གོས་ཟླ་བ་གཅིག་གི་བར་དུ་གཞག་པར་བྱའོ། །ཞེས་གསུངས་པ་གང་ལགས་པ། ཆོས་གོས་དེ་ཇི་ལྟ་བུ་ཞིག་\r
ལགས། བདུན་པོ་དག་ལས་བརྟགས་པ་གང་ཡང་རུང་པ་ངས་རྗེས་སུ་གནང་ཞིང་མ་བཀག་པ་གང་ཡིན་པའོ། །བཙུན་པ། བཅོམ་ལྡན་འདས་ཀྱིས། དགེ་སློང་གིས་ཆོས་གོས་ཟླ་བ་གཅིག་\r
གི་བར་དུ་གཞག་པར་བྱའོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་དགུང་ཟླ་གཅིག་ལས་ལྷག་པར་བཞག་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་\r
སམ། ཉེ་བར་འཁོར། ཡོད་དེ། དེ་འདི་ལྟར་ཆོས་གོས་ཀྱི་སྤུན་རུང་བར་གྱུར་བ་རྒྱུ་མི་རུང་བར་གྱུར་པ་དང༌། སྤུན་མི་རུང་བར་གྱུར་ལ་རྒྱུ་རུང་བར་གྱུར་པ་དང༌། གཉི་ག་མི་རུང་བར་གྱུར་པ་\r
སྟེ༑ མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། ཐགས་སུ་མ་བཏགས་པ་སྟེ། དེ་ལྟ་བུའི་ཆོས་གོས་ནི། ཟླ་བ་གཅིག་ལས་ལྷག་\r
པར་བཞག་ཀྱང་ཉེས་བྱས་སུ་འགྱུར་རོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་ཆོས་གོས་དེ་ཟླ་བ་གཅིག་གི་བར་དུ་གཞག་པར་བྱའོ། །ཞེས་གསུངས་པ་གང་ལགས་པ། བཙུན་\r
པ༑ དགེ་སློང་གིས་དགུང་ཟླ་དྲུག་ཏུ་ཆོས་གོས་བཞག་ཀྱང་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། ཆོས་གོས་དེ་རྙེད་ནས་ཞག་སུམ་ཅུ་ལོན་པ་དང༌། དགེ་\r

\r
འདུན་གྱི་སྲ་བརྐྱང་བཏིང་བར་གྱུར་ནའོ། །བཙུན་པ། བཅོམ་ལྡན་འདས་ཀྱིས་ཆོས་གོས་གསུམ་དུ་མ་ཚང་ན་ཟླ་བ་གཅིག་གི་བར་དུ་གཞག་གོ། ཞེས་གསུངས་པ་གང་ལགས་པ།\r
བཙུན་པ། དགེ་སློང་གང་ཆོས་གོས་གསུམ་ཚང་པར་གྱུར་པ་དེས་ཆོས་གོས་མི་ལོངས་པ་ཞིག་རྙེད་ན་དེས་ཀྱང་དགུང་ཟླ་གཅིག་གི་བར་དུ་གཞག་པར་བགྱི་ལགས་སམ། ཉེ་བར་འཁོར། མ་ཡིན་ནོ། །དེ་ཅིའི་\r
ཕྱིར་ཞེ་ན། ཉེ་བར་འཁོར། ཆོས་གོས་གསུམ་ཚང་ན་ཆོས་གོས་གཞན་རྙེད་པ་གང་ཡིན་པ་ནི་ལོངས་ཀྱང་རུང༌། མི་ལོངས་ཀྱང་རུང་སྟེ། དེ་ཐམས་ཅད་ནི་ཞག་བཅུ་པ་ཡིན་ནོ། །ཆོས་གོས་གསུམ་དུ་མ་ཚང་\r
བ་ལས་གལ་ཏེ་ཆོས་གོས་སུ་ལོངས་པ་ཞིག་རྙེད་ན་དེ་ཡང་ཞག་བཅུ་པ་ཡིན་ནོ། །འོན་ཏེ་མ་ལོངས་པ་ཞིག་རྙེད་ན་ཟླ་བ་གཅིག་གི་བར་དུ་གཞག་པར་བྱའོ། །དེ་ལས་འདས་པར་བཞག་ན་སྤང་བའི་ལྟུང་བྱེད་\r
དུ་འགྱུར་རོ། །བཙུན་པ། རེ་ཞིག་དགེ་སློང་གིས་དགུང་ཟླ་གཅིག་ལ་གཅིག་ཏུ་འདུ་ཤེས་པས་སྐྱ་རེངས་འཆར་པར་བགྱིད་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགུང་ཟླ་གཅིག་ལ་\r
དགུང་ཟླ་གཅིག་མ་ལགས་པར་འདུ་ཤེས་ན་ཅིར་འགྱུར་ལགས། ལྟུང་བ་མེད་དོ། །དགུང་ཟླ་གཅིག་མ་ལགས་པ་ལ་དགུང་ཟླ་གཅིག་ཏུ་འདུ་ཤེས་ན་ཅིར་འགྱུར་ལགས། ཉེས་བྱས་སོ། །དགུང་ཟླ་གཅིག་\r
མ་ལགས་པ་ལ་དགུང་ཟླ་གཅིག་མ་ལགས་པར་འདུ་ཤེས་ན་ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་ཆོས་གོས་རྙེད་ནས་དགུང་ཟླ་གཅིག་ལགས་པ་ལས། མཚན་གྱུར་\r

\r
ཏེ་དགེ་སློང་མར་རེད་ནས་དགུང་ཟླ་གཅིག་ལས་འདའ་བར་བགྱིད་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ཆོས་གོས་རྙེད་ནས་དགུང་ཟླ་གཅིག་ལགས་པ་ལས་\r
མཚན་གྱུར་ཏེ། དགེ་སློང་དུ་རེད་ནས་ཟླ་བ་གཅིག་ལས་འདའ་བར་བགྱིད་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་བསླབ་པ་སྩལ་བས། ཆོས་གོས་དགུང་ཟླ་གཅིག་པས་རིང་\r
དུ་བཞག་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ཆོས་གོས་དགུང་ཟླ་གཅིག་པས་རིང་དུ་བཞག་ན་ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །\r
དགེ་སློང་མ་དང༌། དགེ་ཚུལ་དང༌། དགེ་ཚུལ་མས་ཆོས་གོས་དགུང་ཟླ་གཅིག་གི་བར་དུ་བཞག་ན་ཅིར་འགྱུར་ལགས། ལྟུང་བ་མེད་དོ། །སྔར་ལྟུང་བ་བྱུང་བ་ལ་སོགས་པ་ལ་ནི་ཉེས་བྱས་ཏེ། སྔ་མ་བཞིན་ནོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་མ་དང་ནི་སེམས་འཁྲུགས་དང༌། ཚོར་བ་འོན་མ་གླེན་མ་དང༌། །ཁྱིམ་པ་མོ་ལ་སོགས་པ་སྟེ། །བསླབ་པ་བྱིན་པ་ཐ་མའོ། །\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་མ་ཉེ་དུ་མ་ཡིན་པ་ལ་ཆོས་གོས་རྙིང་པ་འཁྲུར་འཇུག་གམ། འཚེད་དུ་\r
འཇུག་གམ། འཆག་ཏུ་འཇུག་ན་སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ཕོ་ཉ་ལས་གོས་རྙིང་པ་འཁྲུར་སྩོལ་ན་ཅིར་\r

\r
འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་དེ་དགེ་སློང་མ་ཉེ་དུ་མ་ལགས་པ་ལ་ཆོས་གོས་རྙིང་\r
པ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་སྨྱོན་མ་ལ་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར་ལགས།\r
ཉེས་བྱས་སོ། །དེ་བཞིན་དུ་དགེ་སློང་མ་ཉེ་དུ་མ་ལགས་པ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། འོན་མ་དང༌། གླེན་མ་ལ་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་མོ་ཉེ་དུ་མ་ལགས་པ་ལ་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་མ་ཐ་\r
དད་དུ་གནས་པ་དང༌། དགེ་སློང་མ་ཁས་ལེན་པ་དང༌། མ་ནིང་མོ་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་\r
སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། དབང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ། ཉེ་དུ་མ་ལགས་པ་ལ་ཆོས་གོས་\r
རྙིང་པ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ལ་ཉེ་དུ་མ་ལགས་པ་དགེ་འདུན་གྱི་དབྱེན་བགྱིས་པ་དང༌། དེ་བཞིན་གཤེགས་པ་\r

\r
ལ་ངན་སེམས་ཀྱིས་ཁྲག་འབྱིན་པ་དང༌། བསླབ་པ་སྩལ་བའི་དགེ་སློང་མ་ཉེ་དུ་མ་ལགས་པ་ལ་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར། སྤང་བའི་ལྟུང་བྱེད་དུ་འགྱུར་རོ། །སྡོམ་ལ། བསྒྲུབ་པར་\r
བྱ་དང་བཀྲུས་པ་དང༌། །དགེ་འདུན་གྱི་དང་མཚན་གཉིས་དང༌། མི་རུང་བ་དང་སྤངས་པ་དང༌། །གཞན་གྱི་དང་ནི་གྱོན་པ་དང༌། །བཞི་ཚན་དག་ཏུ་བྱས་པ་དང༌། །དགེ་སློང་མ་ནི་ཐ་མ་ཡིན། །བཙུན་པ།\r
རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ཆོས་གོས་རྙིང་པ་བསྒྲུབ་པར་བགྱི་བ་ཞིག་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་ཉེ་དུ་མ་ལགས་པ་ལ་ཆོས་གོས་\r
རྙིང་པ་བཀྲུས་པ་ཞིག་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་དགེ་འདུན་གྱི་ཆོས་གོས་རྙིང་པ་འཁྲུར་སྩོལ་ན།\r
ཅིར་འགྱུར་ལགས། གལ་ཏེ་གང་ཟག་གིར་ཡོངས་སུ་སྤྱད་པས་ཡོངས་སུ་སྤྱད་དེ་དྲི་མ་ཅན་དུ་གྱུར་པ་ཞིག་ན། ཉེས་བྱས་སུ་འགྱུར་རོ། །འོན་ཏེ་གནས་མལ་གྱི་དངོས་པོ་ཞིག་འཁྲུར་བཅུག་ན་\r
ནི༑ ལྟུང་བ་མེད་དོ། །བཙུན་པ། རེ་ཞིག་དགེ་སློང་མ་ཉེ་དུ་མ་ལགས་པ་ལ་ཆོས་གོས་རྙིང་པ་འཁྲུར་སྩལ་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་གིས་ཉེ་དུ་མ་ལགས་པའི་དགེ་སློང་མ་ལ་ཆོས་གོས་རྙིང་པ་འཁྲུར་སྩལ་པ་ལས། དགེ་སློང་མ་དེའི་མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་\r

\r
པ༑ རེ་ཞིག་དགེ་སློང་གིས་ཉེ་དུ་མ་ལགས་པའི་དགེ་སློང་མ་ལ་ཆོས་གོས་རྙིང་པ་འཁྲུར་སྩལ་པ་ལས། དགེ་སློང་མ་དེའི་མཚན་གྱུར་ཏེ་དགེ་སློང་དུ་རེད་ནས་\r
བཀུམ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དགེ་སློང་མ་ལ་ཡང་སྦྱར་བར་བྱའོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ཆོས་གོས་རྙིང་པ་\r
འཁྲུར་སྩལ་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བར་གྱུར་བ་དང༌། རྒྱུ་རུང་\r
བར་གྱུར་ལ་སྤུན་མི་རུང་བ་དང༌། གཉི་ག་མི་རུང་པ་སྟེ། མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པའོ། །དེ་ལྟ་བུའི་\r
ཆོས་གོས་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཆོས་གོས་རྙིང་པ་སྤངས་པ་ཞིག་དགེ་སློང་མ་ཉེ་དུ་མ་ལགས་པ་ལ་འཁྲུར་སྩལ་ན།\r
ཅིར་འགྱུར་ལགས། གལ་ཏེ་མ་སྤངས་པ་ཞིག་འཁྲུར་འཇུག་ན། སྤང་པའི་ལྟུང་བྱེད་དུ་འགྱུར་རོ། །འོན་ཏེ་སྤངས་པ་ཞིག་འཁྲུར་འཇུག་ན། ཉེས་བྱས་སུ་འགྱུར་རོ། །བཙུན་པ། རེ་\r
ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་གཞན་གྱི་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། དགེ་སློང་གིས་གོས་རུང་བ་དང༌།\r

\r
གྲོང་དུ་འཇུག་པ་སྤང་བ་དང༌། འབྱུང་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་ཁྱིམ་དུ་ཞུགས་པའི་ཆོས་གོས་བཤང་བའམ། གཅི་བའམ། འདམ་རྫབ་བམ། ལྗན་\r
ལྗིན་ནམ། མི་གཙང་བ་གཞན་གྱིས་སྦགས་པར་གྱུར་ནའོ། །དེས་དེ་དགེ་སློང་མ་ཉེ་དུ་མ་ལགས་པ་འཁྲུར་སྩོལ་ན། ཅིར་འགྱུར་ལགས། སྤང་པའི་ལྟུང་བྱེད་དུ་འགྱུར་རོ། །བསྙེན་པར་མ་རྫོགས་\r
པར་འཁྲུར་སྩོལ་བའི་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་\r
རྫོགས་ཀར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་\r
བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་\r
པར་རྫོགས་ནས་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ཏེ་ལགས་པར་བགྱིས་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་\r

\r
སློང་གིས་དགེ་སློང་མ་ཉེ་དུ་མ་ལགས་པ་ལ། བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས་ཆོས་གོས་རྙིང་པ་འཁྲུར་སྩོལ་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་ཉེ་དུ་མ་ལགས་པ་བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཉེ་དུ་མ་ལགས་པ་\r
བསྙེན་པར་མ་རྫོགས་པ་ལ་བསྙེན་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཉེ་དུ་མ་ལགས་པ་བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་ལགས་པ་ལ་ཉེ་དུ་མ་ལགས་པར་འདུ་ཤེས་པས། ཆོས་གོས་རྙིང་པ་འཁྲུར་སྩོལ་ན། ཅིར་\r
འགྱུར་ལགས། སྤང་པའི་ལྟུང་བྱེད་དུ་འགྱུར་རོ། །དགེ་སློང་མ་ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །དགེ་སློང་མ་ཉེ་དུ་ལ་ཉེ་དུ་མ་ལགས་པར་འདུ་ཤེས་\r
ན༑ ཅིར་འགྱུར་ལགས། ཉེས་བྱས་སོ། །དགེ་སློང་མ་ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་\r
དགེ་སློང་མ་ཉེ་དུ་མ་ཡིན་པ་ལ་ཆོས་གོས་རྙིང་པ་འཁྲུར་འཇུག་ན། སྤང་པའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ། དགེ་སློང་མ་དང༌། དགེ་ཚུལ་མ་དང༌། ཁྱིམ་པ་མོ་དང༌།\r

\r
གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་ལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་འགྲོ་བ་གཞན་དུ་གནས་པ་ལ་འཁྲུར་\r
སྩོལ་ན། ཅིར་འགྱུར་ལགས། ཉེས་བྱས་སོ། །དགེ་སློང་མས་དགེ་སློང་དང༌། དགེ་ཚུལ་དང༌། གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་དང༌། འགྲོ་བ་གཞན་དུ་\r
གནས་པ་རྣམས་ལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །ཁྱིམ་པ་དང༌། ཁྱིམ་པ་མོ་ལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དགེ་སློབ་མ་དང༌། དགེ་ཚུལ་དང༌། དགེ་\r
ཚུལ་མ་ལ་ནི། ཉེས་བྱས་སོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་ཏེ། སྔ་མ་བཞིན་ནོ། །དེ་བཞིན་དུ་འཚེད་པ་དང༌། འཆག་པ་ལ་ཡང་རྒྱས་པར་བརྗོད་པར་བྱའོ། །སྡོམ་ལ། ཕོ་ཉ་ཡི་\r
གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་མ་དང་ནི་སེམས་འཁྲུགས་དང༌། །ཚོར་བ་འོན་མ་གླེན་མ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་དེ་བཞིན་འགྲོ་བ་\r
དང༌། །ཁས་ལེན་འདོད་པ་ལ་སོགས་པ། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་\r
གང༌། དགེ་སློང་མ་ཉེ་དུ་མ་ཡིན་པ་ལས་ཆོས་གོས་ལེན་ན། བརྗེ་བ་མ་གཏོགས་ཏེ། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་\r

\r
ལགས་པ་ལ་ཕོ་ཉ་ལས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་འཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་ཡི་གེ་དང༌།\r
ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་ཉེ་དུ་མ་ལགས་པའི་དགེ་སློང་མ་དེ་ལ་ཆོས་གོས་ལེན་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་\r
སློང་མ་ཉེ་དུ་མ་ལགས་པ་སྨྱོན་མ་ལ་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་སེམས་འཁྲུགས་པ་\r
དང༌། ཚོར་བས་ཉམ་ཐག་པ་དང༌། གླེན་མ་དང༌། འོན་མ་དང༌། གཉིད་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་\r
དང༌། ཐ་དད་དུ་གནས་པ་དང༌། ཁས་ལེན་པ་དང༌། མ་ནིང་མ་དང༌། དགེ་སློང་མ་སུན་ཕྱུང་བ་ནས་རྒྱས་པར་དང་པོ་མི་མཐུན་པ་ཅན་གྱི་བར་ལ་ཆོས་གོས་སློང་ན། ཅིར་འགྱུར་ལགས། ཉེས་བྱས་\r
སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་དགེ་འདུན་གྱི་དབྱེན་བགྱིད་པ་དང༌། དགེ་སློང་མ་ཉེ་དུ་མ་ལགས་\r
པ་དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། བསླབ་པ་སྩལ་བ་ལ་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། སྤང་\r

\r
བའི་ལྟུང་བྱེད་དུ་འགྱུར་རོ། །སྡོམ་ལ། མི་རུང་བ་དང་བཞི་ཚན་ནི། །གཉིས་དང་དེ་བཞིན་མཚན་དང་ནི། །དགེ་སློང་དང་ནི་དགེ་སློང་མ། །ཚོམས་སུ་ཡང་དག་བཤད་པ་ཡིན། །བཙུན་པ། རེ་ཞིག་དགེ་\r
སློང་གིས་དགེ་སློང་མ་ཉེ་དུ་མ་ལགས་པ་ལས། ཆོས་གོས་བླངས་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་\r
གྱུར་ལ་རྒྱུ་མི་རུང་བ་དང༌། སྤུན་མི་རུང་བར་གྱུར་ལ་རྒྱུ་རུང་བ་དང༌། གཉི་ག་མི་རུང་བར་གྱུར་བ་སྟེ། མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌།\r
མ་བཏགས་པའོ། །དེ་ལྟ་བུའི་ཆོས་གོས་ཤིག་བླངས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ཉེ་དུ་མ་ལགས་པར་འདུ་ཤེས་པས་ཆོས་\r
གོས་ལེན་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །དགེ་སློང་མ་ཉེ་དུ་ལ་ཉེ་དུ་མ་ལགས་\r
པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་ཉེ་དུ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས། ཆོས་གོས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །ཉེ་དུ་མ་ལགས་པ་བསྙེན་པར་རྫོགས་པ་ལ་བསྙེན་པར་\r

\r
མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཉེ་དུ་མ་ལགས་པ་བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས།\r
ཉེས་བྱས་སོ། །ཉེ་དུ་མ་ལགས་པ་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པས་དགེ་སློང་\r
མ་ཉེ་དུ་མ་ལགས་པ་ལ་ཆོས་གོས་བླངས་ནས་བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བླངས་ལ་བསྙེན་པར་རྫོགས་ཀར་གྲུབ་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་\r
གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་བསླངས་ལ་བསྙེན་\r
པར་རྫོགས་ཏེ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་བསླངས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ་\r
རེ་ཞིག་དགེ་སློང་མ་ཉེ་དུ་མ་ལགས་པ་ལས་ཆོས་གོས་ལེན་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་ཉེ་དུ་མ་ལགས་པའི་\r

\r
དགེ་སློང་ལས་ཆོས་གོས་ལེན་པ་ལས། དགེ་སློང་དེའི་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག །དགེ་སློང་དགེ་སློང་མ་ཉེ་དུ་མ་ལགས་པ་ལས་ཆོས་\r
གོས་ལེན་པ་ལས། དགེ་སློང་མ་དེ་མཚན་གྱུར་ཏེ། དགེ་སློང་དུ་རེད་ནས་བླངས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་ཉེ་དུ་ལགས་པའི་དགེ་སློང་ལས་ཆོས་གོས་ལེན་\r
པ་ལས། དགེ་སློང་དེ་མཚན་གྱུར་ཏེ་དགེ་སློང་མར་རེད་པ་ལས་བླངས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས་དགེ་སློང་མ་ཉེ་དུ་མ་ལགས་པ་ལས་ཆོས་གོས་\r
ལེན་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་མ་ཉེ་དུ་མ་ཡིན་པ་ལས་ཆོས་གོས་ལེན་ན། བརྗེས་པ་མ་གཏོགས་ཏེ།\r
སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། དགེ་སློང་མ་དང༌། དགེ་ཚུལ་མས་ལེན་ན། ཅིར་འགྱུར་ལགས། ཉེས་བྱས་སོ། །དགེ་སློང་མས་དགེ་སློང་དང༌། དགེ་ཚུལ་ལས་ལེན་ན། ཅིར་\r
འགྱུར་ལགས། ཉེས་བྱས་སོ། །དེ་བཞིན་དུ་དགེ་སློབ་མ་དང༌། དགེ་ཚུལ་མ་ལས་བླངས་ན། ཅིར་འགྱུར་ལགས། ཉེས་བྱས་སོ། །དགེ་ཚུལ་གྱིས་དགེ་སློང་མ་དང༌། དགེ་སློང་མ་དང༌། དགེ་ཚུལ་མ་ལས་\r
ཆོས་གོས་ལེན་ན། ཅིར་འགྱུར་ལགས། ཉེས་བྱས་སོ། །སྔར་ལྟུང་བ་བྱུང་བ་ལ་སོགས་པ་ལ་ཉེས་བྱས་ཏེ། སྔ་མ་བཞིན་ནོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་\r

\r
དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་དང་ཕྱི་རོལ་པའོ། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པའི་གན་དུ་སོང་སྟེ་ཆོས་གོས་\r
སློང་ན། དུས་མ་གཏོགས་ཏེ། སྤང་བའི་ལྟུང་བྱེད་དོ། །དེ་ལ་དུས་ནི། འདི་ཡིན་ཏེ། དགེ་སློང་ཆོས་གོས་འཕྲོག་གམ། ཆོས་གོས་ཉམས་སམ། ཆོས་གོས་ཚིག་གམ། ཆོས་གོས་ཁྱེར་རམ། ཆོས་གོས་\r
དེངས་ན། དེ་ལ་དེ་ནི། དུས་ཡིན་ནོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་ཕོ་ཉ་ལས་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལས་ཆོས་གོས་\r
སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་བདག་གམ། ཁྱིམ་བདག་གི་མཆིས་བྲང་སྨྱོན་མ་ལས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་\r
ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ། སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། འོན་པ་\r

\r
དང༌། གླེན་པ་དང༌། གཉིད་ཀྱིས་ལོག་པ་དང༌། །ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་ཆོས་གོས་སློང་ན། ཅིར་འགྱུར་ལགས། ཉེས་\r
བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་ཉེ་དུ་མ་ལགས་པ་ལ་ཆོས་\r
གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྡོམ་ལ། མི་རུང་བ་དང་བཞོན་པ་ནི། །གཉིས་དང་དེ་བཞིན་མཚན་དང་ནི། །ཟ་མ་མ་ནིང་\r
ཉིད་དེ་བཞིན། །མ་ནིང་མོ་དང་དགེ་སློང་མ། །བཙུན་པ། རེ་ཞིག་དགེ་སློང་གིས་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་ཆོས་གོས་བསླངས་ཏེ་ཐོབ་ཀྱང་སྤང་བའི་ལྟུང་བྱེད་\r
དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་\r
པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་ཆོས་གོས་ཤིག་སློང་ན། སློང་བ་དེ་ལ་ཉེས་སོ། །\r
ཆོས་ཐོབ་ན་ཡང་ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་ཉེ་དུ་མ་ལགས་པར་འདུ་ཤེས་པས་ཆོས་གོས་སློང་ན་\r

\r
ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས།\r
ལྟུང་བ་མེད་དོ། །ཉེ་དུ་ལ་ཉེ་དུ་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །ཉེ་དུ་ལ་ཉེ་དུར་འདུ་ཤེས་ན། ཅིར་འགྱུར་\r
ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་མིའི་ཁྱིམ་བདག་གམ། ཁྱིམ་བདག་གི་མཆིས་བྲང་ལ་མིར་འདུ་ཤེས་པས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་\r
གོས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་\r
བྱས་ཁོ་ནའོ། །མི་མ་ལགས་པ་ལ་མིར་འདུ་ཤེས་ནི། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བསྙེན་པར་མ་རྫོགས་པར་བསླངས་\r
ལ་བསྙེན་པར་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །\r
བསྙེན་པར་མ་རྫོགས་པར་བསླངས་ལ་བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་གྲུབ་ན། ཅིར་\r

\r
འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ནས་གྲུབ་ན་ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་བསླངས་ལ་བསྙེན་པར་རྫོགས་\r
ཏེ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་བསླངས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་\r
ཞིག་དགེ་སློང་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་ཆོས་གོས་སློང་བ་ལས། མཚན་གྱུར་ཏེ་དགེ་སློང་མར་རེད་ནས་གྲུབ་ན། ཅིར་འགྱུར་ལགས། སྤང་བའི་\r
ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པར་ཆོས་གོས་སློང་བ་ལས། མཚན་གྱུར་ཏེ་དགེ་སློང་དུ་རེད་\r
ནས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ཉེ་དུ་མ་ལགས་པའི་ཁྱིམ་བདག་ལ་ཆོས་གོས་སློང་བ་ལས། ཁྱིམ་བདག་དེའི་\r
མཚན་གྱུར་ཏེ་བུད་མེད་དུ་རེད་པ་ལས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་ཁྱིམ་བདག་གི་མཆིས་བྲང་ཉེ་དུ་མ་ལགས་པ་\r
ལས་ཆོས་གོས་སློང་བ་ལས། ཁྱིམ་བདག་གི་མཆིས་བྲང་དེའི་མཚན་གྱུར་ཏེ་སྐྱེས་པར་རེད་པ་ལས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་དགེ་སློང་མ་ལ་ཡང་\r

\r
བརྗོད་དོ།། །།འདུལ་བ་གཞུང་བླ་མ། བམ་པོ་ལྔ་པ། བཙུན་པ། རེ་ཞིག་དགེ་སློང་གིས་ཟ་མ་ཉེ་དུ་མ་ལགས་པ་ལས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །\r
ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་མ་ནིང་དང༌། མ་ནིང་མོ་ནས་དགེ་སློང་དང༌། དགེ་ཚུལ་གྱི་བར་ལ་བསླངས་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་\r
ན༑ ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་མས་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལས་བསླངས་ན། ཅིར་འགྱུར་ལགས། ཉེས་བྱས་སོ།།\r
ཆོས་གོས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་ལ་ཇི་ལྟ་བར་བསླབ་པ་བྱིན་པ་ལ་ཡང་དེ་དང་འདྲའོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་\r
ལྟུང་བ་བྱུང་བ་ལ་སོགས་པ་ནི། ཉེས་བྱས་ཏེ། རྒྱས་པར་བརྗོད་དོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་ཆོས་\r
གོས་འཕྲོག་གམ། ཆོས་གོས་ཉམས་སམ། ཆོས་གོས་ཚིག་གམ། ཆོས་གོས་དེངས་སམ། ཆོས་གོས་ཁྱེར་ན། ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པའི་གན་དུ་སོང་ལ་ཆོས་གོས་\r
བསླང་བར་བྱའོ། །གལ་ཏེ་དེ་ལ་བྲམ་ཟེའམ། ཁྱིམ་བདག་དད་པ་ཞིག་གིས་དུས་ཀྱིས་གོས་མང་པོ་སྟོབས་ལ། འདོད་ན། དགེ་སློང་དེས་དེ་ལ་གོས་སྟོད་གཡོགས་སྨད་གཡོགས་དང་བཅས་པའི་\r

\r
མཐར་ཐུག་པ་བླང་བར་བྱའོ། །དེ་ལས་ལྷག་པར་ལེན་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། སྔ་མ་སློང་བའི་སྤང་པའི་ལྟུང་བྱེད་ཇི་ལྟ་བར་སྟོད་གཡོགས་སྨད་གཡོགས་དང་\r
བཅས་པ་ལ་ཡང་དེ་འདྲའོ། །ཐ་དད་དུ་བྱ་བ་ཅི་ཡོད་ཅེ་ན། སྟོད་གཡོགས་སྨད་གཡོགས་དང་བཅས་པ་ནི། གཉིས་ཏེ། ཁྱིམ་པའི་སྟོད་གཡོགས་སྨད་གཡོགས་དང་བཅས་པ་དང༌། དགེ་སློང་གི་སྟོད་\r
གཡོགས་སྨད་གཡོགས་དང་བཅས་པའོ། །དགེ་སློང་གིས་ཁྱིམ་པའི་སྟོད་གཡོགས་སྨད་གཡོགས་དང་བཅས་པ་བླངས་ཏེ་ཁྱིམ་པའི་སྟོད་གཡོགས་སྨད་གཡོགས་དང་བཅས་པ་ཐོབ་པ་ལས།\r
ལྷག་པར་སློང་ན། ལྷག་པར་སློང་བ་དེ་ལ་ཉེས་བྱས་སོ། །ཐོབ་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་དགེ་སློང་གི་སྟོད་གཡོགས་སྨད་གཡོགས་དང་བཅས་པ་བསླངས་ཏེ་དགེ་སློང་གི་\r
སྟོད་གཡོགས་དང༌། སྨད་གཡོགས་ཐོབ་པ་ལས། ལྷག་པར་སློང་ན། ལྷག་པར་སློང་བ་དེ་ལ་ཉེས་བྱས་སོ། །ཐོབ་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་གིས་ཁྱིམ་པའི་སྟོད་གཡོགས་དང༌།\r
སྨད་གཡོགས་དང་བཅས་པ་བསླངས་ཏེ་ཁྱིམ་པའི་སྟོད་གཡོགས་དང༌། སྨད་གཡོགས་དང་བཅས་པ་ཐོབ་པས་གལ་ཏེ་མ་ལོངས་པར་གྱུར་ན། ཡང་མ་སློང་ཞིག། ལྷག་པར་གྱུར་ན། ཡང་\r
མ་སྦྱིན་ཅིག །དགེ་སློང་གིས་ཁྱིམ་པའི་སྟོད་གཡོགས་སྨད་གཡོགས་དང་བཅས་པ་ལས། ལྷག་པར་བླངས་ན། ཉེས་བྱས་སུ་འགྱུར་རོ། །དགེ་སློང་གིས་དགེ་སློང་གི་སྟོད་གཡོགས་དང༌། སྨད་\r

\r
གཡོགས་དང་བཅས་པ་བསླངས་ཏེ་དགེ་སློང་གིས་སྟོད་གཡོགས་དང༌། སྨད་གཡོགས་དང་བཅས་པ་ཐོབ་པས་གལ་ཏེ་མ་ཆོག་པར་གྱུར་ན། ཡང་བསླང་བར་བྱའོ། །\r
ལྷག་པར་གྱུར་ན། ཡང་སྦྱིན་ནོ། །དགེ་སློང་གིས་སྟོད་གཡོགས་དང༌། སྨད་གཡོགས་དང་བཅས་པ་ལས་ལྷག་པ་མ་བྱིན་ན། ཉེས་བྱས་སུ་འགྱུར་རོ། །གཞུང་ལྷག་མ་ནི། བསླབ་པའི་\r
གཞི་སྔ་མ་ལ་ཇི་ལྟར་བསླབ་པའི་གཞི་འདི་ལ་ཡང་དེ་བཞིན་དུ་བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་མ་དང་ནི་སེམས་\r
འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་དང་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་\r
འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གི་ཕྱིར་ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པས་ཆོས་གོས་ཀྱི་རིན་དག་སྤགས་ནས་བདག་\r
གིས་ཆོས་གོས་ཀྱི་རིན་འདི་དག་གིས་ཆོས་གོས་འདི་དང་འདི་ལྟ་བུ་ཞིག་ཉོས་ལ། དགེ་སློང་མིང་འདི་ཞེས་བགྱི་པ་འོངས་པ་དང༌། དེ་ལ་ཆོས་གོས་རུང་བ་དུས་སུ་བསྐོན་ནོ། །སྙམ་\r
པ་ལས། དེ་ན་གལ་ཏེ་དགེ་སློང་དེ་ལ་སྔར་མ་བསྟབས་པས་རྣམ་པར་རྟོག་པ་འགའ་ཞིག་རིག་སྟེ། བཟང་པོ་འདོད་པའི་ཕྱིར་ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པ་\r

\r
དེའི་གན་དུ་སོང་ནས་འདི་སྐད་ཅེས། ཚེ་དང་ལྡན་པ། བདག་གི་ཕྱིར་ཆོས་གོས་ཀྱི་རིན་གང་དག་སྤགས་པའི་ཆོས་གོས་ཀྱི་རིན་དེ་དག་གིས་ཚེ་དང་ལྡན་པ་དེ་དག་གིས་ཆོས་གོས་འཐག་པ་འདི་དང་འདི་\r
ལྟ་བུ་ཞིག་ཉོས་ལ་བདག་ལ་ཆོས་གོས་རུང་བ་དུས་སུ་སྐོན་ཅིག་ཅེས་སྨྲས་ཏེ། ཆོས་གོས་གྲུབ་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་ཕོ་ཉ་ལས་ཁྱིམ་\r
བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་ནས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་\r
ནའོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁྱིམ་བདག་གམ། ཁྱིམ་བདག་གི་མཆིས་\r
བྲང་ཉེ་དུ་མ་ལགས་པ་སྨྱོན་པ་ལ་རྣམ་པར་རྟོག་པ་རིག་ནས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་སེམས་\r
འཁྲུགས་པ་དང༌། ཚོར་བས་ཉམ་ཐག་པ་དང༌། འོན་པ་དང༌། གླེན་པ་དང༌། གཉིད་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འདི་ལས་ཕྱི་\r
རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་དང༌། ཀུན་ཏུ་རྒྱུ་རྣམས་ལ་རྣམ་པར་རྟོག་པར་རིག་ནས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་\r

\r
གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྡོམ་ལ། མི་རུང་བ་དང་བཞི་ཚན་གཉིས། །དེ་བཞིན་དུ་ནི་མཚན་གྱུར་དང༌། །ཟ་མ་མ་ནིང་མོ་ཉིད་དང༌། །མ་ནིང་\r
དང་ནི་དགེ་སློང་ཉིད། བཙུན་པ། དགེ་སློང་གིས་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་ནས་ཆོས་གོས་བསླངས་ནས་ཐོབ་ཀྱང་སྤང་\r
བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་\r
མི་རུང་བར་གྱུར་པ་སྟེ། མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པའོ། །དེ་ལྟ་བུའི་ཆོས་གོས་ཀྱི་ཕྱིར་རྣམ་པར་རྟོག་པར་\r
རིག་ནས་ཆོས་གོས་བསླངས་ཏེ་ཐོབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་ཉེ་དུ་མ་ལགས་\r
པར་འདུ་ཤེས་པས་རྣམ་པར་རྟོག་པར་རིག་ནས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །ཉེ་དུ་མ་\r
ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །ཉེ་དུ་ལ་ཉེ་དུ་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཉེ་དུ་ལ་ཉེ་དུར་འདུ་ཤེས་ན། ཅིར་\r

\r
འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་མས་ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་མིར་འདུ་ཤེས་པས་རྣམ་པར་རྟོག་པ་རིག་ནས་ཆོས་གོས་སློང་ན། ཅིར་\r
འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་\r
པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་རྫོགས་པར་\r
རྣམ་པར་རྟོག་པར་རིག་ནས་བསླངས་ལ་བསྙེན་པར་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་རྣམ་པར་རྟོག་པ་རིག་ནས་བསླངས་ལ་བསྙེན་པར་རྫོགས་\r
ཀར་གྲུབ་ན། ཅིར་འགྱུར་ལགས། ཉེས་བྱས་སུ་འགྱུར་རོ། །བསྙེན་པར་མ་རྫོགས་པར་རྣམ་པར་རྟོག་པར་རིག་ནས་བསླངས་ལ་བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་\r
བྱས་སོ། །བསྙེན་པར་རྫོགས་ཀར་རྣམ་པར་རྟོག་པར་རིག་ནས་བསླངས་ལ་བསྙེན་པར་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་རྣམ་པར་རྟོག་པ་རིག་ནས་\r
བསླངས་ལ་བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཏེ་རྣམ་པར་རྟོག་པ་རིག་ནས་བསླངས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར་ལགས།\r

\r
སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ཏེ་རྣམ་པར་རྟོག་པ་རིག་ནས་བསླངས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་ནས་སློང་བ་ལས། མཚན་གྱུར་ཏེ་དགེ་སློང་མར་རེད་ནས་\r
གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་\r
ནས་སློང་བ་ལས། མཚན་གྱུར་ཏེ་དགེ་སློང་དུ་རེད་ནས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་ཁྱིམ་བདག་གམ། ཁྱིམ་བདག་གི་\r
མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་ནས་སློང་བ་ལས། ཁྱིམ་བདག་དེའི་མཚན་གྱུར་ཏེ་བུད་མེད་དུ་རེད་ནས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r
རོ༑ ༑བཙུན་པ། རེ་ཞིག་དགེ་སློང་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལ་རྣམ་པར་རྟོག་པ་རིག་ནས་སློང་བ་ལས། ཁྱིམ་བདག་གི་མཆིས་བྲང་དེའི་མཚན་གྱུར་ཏེ་\r
སྐྱེས་པར་རིག་ནས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་དགེ་སློང་མ་ལ་ཡང་སྦྱར་བར་བྱའོ། །བཙུན་པ། རེ་ཞིག་དགེ་སློང་ཁྱིམ་བདག་ཟ་མ་ལ་རྣམ་པར་\r

\r
རྟོག་པ་རིག་ནས་ཆོས་གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མོ་ལ་ཡང་ཉེས་བྱས་སོ། །བཙུན་\r
པ༑ རེ་ཞིག་དགེ་སློང་གིས་ཆོས་གོས་མ་གཏོགས་པ་དེ་ལས་གཞན་པའི་ཡོ་བྱད་རྣམས་ཀྱི་ཕྱིར་རྣམ་པར་རྟོག་པ་རིག་ནས་བསླངས་ན། ཅིར་འགྱུར་ལགས། ཉེས་བྱས་སོ། །ཐོབ་ན། ཅིར་འགྱུར་\r
ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་དགེ་སློང་གི་སླད་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མའི་སླད་དུ་རྣམ་པར་རྟོག་པ་རིག་ནས་ཆོས་\r
གོས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །ཇི་ལྟར་དགེ་སློང་གིས་རྣམ་པར་རྟོག་པ་རིག་ནས་བསླངས་པ་ལ་སྤང་བའི་\r
ལྟུང་བྱེད་དུ་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་\r
པ་ལ་ནི། ཉེས་བྱས་ཏེ། རྒྱས་པར་བརྗོད་པར་བྱའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གི་ཕྱིར་\r
ཁྱིམ་བདག་དང༌། ཁྱིམ་བདག་གི་ཆུང་མ་ཉེ་དུ་མ་ཡིན་པས། གོས་ཀྱི་རིན་སོ་སོ་བ་དག་སྤགས་ནས་བདག་ཅག་གཉིས་ཀྱིས་གོས་ཀྱི་རིན་སོ་སོ་བ་འདི་དག་གིས་ཆོས་གོས་འདི་དང་འདི་ལྟ་\r

\r
བུ་སོ་སོ་བ་ཉོས་ལ། དགེ་སློང་མིང་འདི་ཞེས་བྱ་བ་འོངས་པ་དང༌། བདག་ཅག་གཉིས་ཀྱིས་སོ་སོ་ནས་དེ་ལ་ཆོས་གོས་རུང་བ་དུས་སུ་བསྐོན་ནོ། །སྙམ་པ་\r
ལས། དེ་ན་གལ་ཏེ་དགེ་སློང་དེས་སྔར་མ་བསྟབས་པར་རྟོག་པ་འགའ་ཞིག་རིག་སྟེ། བཟང་པོ་འདོད་པའི་ཕྱིར་ཁྱིམ་བདག་དང༌། ཁྱིམ་བདག་གི་ཆུང་མ་ཉེ་དུ་མ་ཡིན་པ་དེ་དག་གི་\r
དྲུང་དུ་སོང་ནས་འདི་སྐད་ཅེས། ཚེ་དང་ལྡན་པ་དག་གིས་བདག་གི་ཕྱིར་ཆོས་གོས་ཀྱི་རིན་སོ་སོ་བ་གང་དག་སྤགས་པའི་ཆོས་གོས་ཀྱི་རིན་སོ་སོ་བ་དེ་དག་གིས་ཚེ་དང་ལྡན་པ་དག་ཆོས་གོས་\r
འདི་དང་འདི་ལྟ་བུ་སོ་སོ་བ་དག་ཉོས་ལ་གཉི་ག་འདུས་ཏེ་བདག་ལ་ཆོས་གོས་རུང་བ་གཅིག་དུས་སུ་ལེགས་པར་སྐོན་ཅིག །ཅེས་སྨྲས་ཏེ་ཆོས་གོས་གྲུབ་ན། སྤང་བའི་ལྟུང་བྱེད་དུ་འགྱུར་རོ། །ཞེས་\r
གསུངས་པ་གང་ལགས་ཞེས་བྱ་བ་སྟེ། གཞུང་ལྷག་མ་ནི། བསླབ་པའི་གནས་འདས་མ་ཐག་པ་ལ་ཇི་ལྟ་བ་དེ་བཞིན་དུ་བསླབ་པའི་གནས་འདི་ལ་ཡང་རྒྱས་པར་བརྗོད་པར་བྱའོ། །སྡོམ་ལ།\r
ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་\r
འགྲོ་དང་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གི་ཕྱིར་རྒྱལ་པོའམ། བློན་\r

\r
པོ་ཆེན་པོའམ། བྲམ་ཟེའམ། ཁྱིམ་བདག་གམ། གྲོང་རྡལ་གྱི་མིའམ། ཡུལ་གྱི་མིའམ། ནོར་ཅན་ནམ། ཚོང་དཔོན་ནམ། དེད་དཔོན་གྱིས་ཕོ་ཉའི་ལག་ཏུ་ཆོས་གོས་ཀྱི་རིན་དག་བསྐུར་བར་གྱུར་ལ།\r
དེ་ནས་ཕོ་ཉ་དེ་ཆོས་གོས་ཀྱི་རིན་དག་ཁྱེར་ནས་དགེ་སློང་ག་ལ་བ་དེར་སོང་སྟེ་ཕྱིན་ནས་དགེ་སློང་དེ་ལ་འདི་སྐད་ཅེས། ཡང་འཕགས་པ་མཁྱེན་པར་མཛོད་ཅིག །འདི་ལྟ་སྟེ། ཡང་ཁྱོད་ལ་རྒྱལ་\r
བོའམ། བློན་པོ་ཆེན་པོའམ། བྲམ་ཟེའམ། ཁྱིམ་བདག་གམ། གྲོང་རྡལ་གྱི་མིའམ། ཡུལ་གྱི་མིའམ། ནོར་ཅན་ནམ། ཚོང་དཔོན་ནམ། དེད་དཔོན་ཆེ་གེ་མོས་ཆོས་གོས་ཀྱི་རིན་འདི་དག་\r
བསྐུར་གྱི། འཕགས་པ་ཐུགས་བརྩེ་བའི་སླད་དུ་འདི་དག་བཞེས་ཤིག །ཅེས་ཟེར་ན། དགེ་སློང་དེས་ཕོ་ཉ་དེ་ལ་འདི་སྐད་ཅེས། ཚེ་དང་ལྡན་པ་ཕོ་ཉ། དགེ་སློང་དག་ནི། ཆོས་གོས་ཀྱི་རིན་\r
དག་ལེན་དུ་མི་རུང་སྟེ། བདག་ཅག་ཆོས་གོས་རུང་བ་དུས་སུ་རྙེད་ན་ནི། ལེན་ཏོ། །ཞེས་བརྗོད་པར་བྱའོ། །གལ་ཏེ་ཕོ་ཉ་དེ། དགེ་སློང་དེ་ལ་འདི་སྐད་ཅེས། འཕགས་པ་རྣམས་ཀྱི་ཞལ་\r
ཏ་བགྱིད་པ་འཕགས་པ་རྣམས་ཀྱི་ཞལ་ཏ་ཉམས་སུ་ལེན་པ་གང་ལགས་པ་འགའ་མཆིས་སམ་ཞེས་ཟེར་ན། དགེ་སློང་ཆོས་གོས་འདོད་པས། ཕོ་ཉ། འདི་ནི། དགེ་སློང་རྣམས་ཀྱི་ཞལ་\r
ཏ་བྱེད་པ་སྟེ། འདི་ནི། དགེ་སློང་རྣམས་ཀྱི་ཞལ་ཏ་ཉམས་སུ་ལེན་པའོ། །ཞེས་ཀུན་དགའི་ར་བ་པའམ། དགེ་བསྙེན་ཞལ་ཏ་བྱེད་པ་བསྟན་པར་བྱའོ། །དེ་ནས་ཕོ་ཉ་དེས་ཆོས་གོས་\r

\r
ཀྱི་རིན་དེ་དག་ཁྱེར་ནས་ཞལ་ཏ་བྱེད་པ་ག་ལ་བ་དེར་འགྲོ་ཞིང་ཕྱིན་ནས་ཞལ་ཏ་བྱེད་པ་ལ་འདི་སྐད་ཅེས། ཚེ་དང་ལྡན་པ་ཞལ་ཏ་བྱེད་པ་ཤེས་པར་གྱིས་\r
ཤིག །ཁྱོད་ཀྱིས་ཆོས་གོས་ཀྱི་རིན་འདི་དག་གིས་ཆོས་གོས་འདི་དང་འདི་ལྟ་བུ་ཞིག་ཉོས་ལ། དགེ་སློང་མིང་འདི་ཞེས་བྱ་བ་འོངས་པ་དང༌། དེ་ལ་ཆོས་གོས་རུང་བ་དུས་སུ་སྐོན་ཅིག་ཅེས་\r
བརྗོད་ནས་དེ་ནས་ཕོ་ཉ་དེས་ཞལ་ཏ་བྱེད་པ་དེ་ལ་ལེགས་པར་ཤིན་ཏུ་ཡང་དག་པར་བསྒོ་ཞིང་ཡང་དག་པར་བསྟན་ནས་དགེ་སློང་དེ་ག་ལ་བ་དེར་འགྲོ་ཞིང་ཕྱིན་ནས་དགེ་སློང་དེ་ལ་འདི་\r
སྐད་ཅེས། འཕགས་པས་ཞལ་ཏ་བགྱིད་པ་བསྟན་པ་གང་ལགས་པ་དེ་ལ་བདག་གིས་ཡང་དག་པར་བསྟན་ལགས་ཀྱི། དེའི་གན་དུ་བཞུད་ཅིག་དང༌། དེས་ཁྱེད་ལ་ཆོས་གོས་\r
རུང་བ་དུས་སུ་བསྐོན་པར་འགྱུར་རོ། །ཞེས་ཟེར་ན། དགེ་སློང་ཆོས་གོས་འདོད་པས་ཞལ་ཏ་བྱེད་པའི་གན་དུ་སོང་བ་ལ་ཚེ་དང་ལྡན་པ་ཞལ་ཏ་བྱེད་པ། བདག་ཆོས་གོས་འདོད་དོ། །ཚེ་\r
དང་ལྡན་པ་ཞལ་ཏ་བྱེད་པ། བདག་ཆོས་གོས་འདོད་དོ། །ཞེས་ལན་གཉིས་ལན་གསུམ་དུ་བསྐུལ་བར་བྱ། དྲན་པར་བྱའོ། །ལན་གཉིས་ལན་གསུམ་དུ་བསྐུལ་ཞིང་དྲན་པར་བྱས་\r
ན༑ གལ་ཏེ་ཆོས་གོས་དེ་གྲུབ་ན། དེ་ལྟ་ན་ལེགས། གལ་ཏེ་མ་གྲུབ་ན། ལན་བཞི། ལན་ལྔ། ལན་དྲུག་གི་བར་དུ་ཕྱོགས་སུ་ཅང་མི་སྨྲ་བར་བསྡད་པར་བྱའོ། །ལན་བཞི།\r

\r
ལན་ལྔ། ལན་དྲུག་གི་བར་དུ་ཕྱོགས་སུ་ཅང་མི་སྨྲ་བར་བསྡད་པ་ན། གལ་ཏེ་གོས་དེ་གྲུབ་ན། དེ་ལྟ་ན་ལེགས། གལ་ཏེ་མ་གྲུབ་ན། དེའི་འོག་ཏུ་ཆོས་གོས་བསྒྲུབ་པའི་ཕྱིར་བརྩལ་\r
ཏེ་ཆོས་གོས་གྲུབ་ན། སྤང་བའི་ལྟུང་བྱེད་དུ་འགྱུར་རོ། །གལ་ཏེ་མ་གྲུབ་ན། ཕྱོགས་གང་ན་ཆོས་གོས་ཀྱི་རིན་འོངས་པ་དེར་བདག་འགྲོ་བར་བྱའོ། །ཡང་ན་ཡིད་བརྟན་པའི་ཕོ་ཉ་ལས་\r
ཚེ་དང་ལྡན་པ་དག་གིས་དགེ་སློང་ཆེ་གེ་མོའི་ཕྱིར་ཆོས་གོས་ཀྱི་རིན་དག་ཕོ་ཉའི་ལག་ཏུ་བསྐུར་བ་དེ་དག་ནི། དགེ་སློང་དེའི་དོན་ཅིར་ཡང་མ་གྲུབ་ཀྱི། ཤེས་པར་གྱིས་ཤིག། ཚེ་\r
དང་ལྡན་པ་དག་གིས་རང་གི་ནོར་ཆུད་མ་གཟན་ཅིག །ཅེས་སྤྲིང་པར་བྱ་སྟེ། དེ་ལ་དེ་ནི། ཆོ་ག་ཡིན་ནོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་ཆོས་གོས་\r
བསྒྲུབ་པའི་སླད་དུ་ཕོ་ཉ་ལས་ཞལ་ཏ་བགྱིད་པ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང་ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཆོས་\r
གོས་བསྒྲུབ་པའི་སླད་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་ཞལ་ཏ་བགྱིད་པ་ལ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང་\r
ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཆོས་གོས་བསྒྲུབ་པའི་སླད་དུ་ཞལ་ཏ་སྒྲུབ་པ་སྨྱོན་པ་ལ་ལན་བཞི། ལན་ལྔ། ལན་དྲུག་གི་འོག་\r

\r
ཏུ་སློང་བར་བགྱིད་ཅིང་ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཞལ་ཏ་བགྱིད་པ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌།\r
གླེན་པ་དང༌། འོན་པ་ལ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང་ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཆོས་གོས་བསྒྲུབ་\r
པའི་སླད་དུ་ཞལ་ཏ་བགྱིད་བ་གཉིད་ཀྱིས་ལོག་པ་ལ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་\r
ཆོས་གོས་བསྒྲུབ་པའི་སླད་དུ་ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་དང༌། འདི་ལས་ཕྱི་རོལ་པ་གཞན་མུ་སྟེགས་ཅན་དང༌།\r
དགེ་སྦྱོང་དང༌། བྲམ་ཟེ་དང༌། སྤྱོད་པ་བ་དང༌། ཀུན་ཏུ་རྒྱུ་རྣམས་ལ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང་ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །\r
སྡོམ་ལ། མི་རུང་བ་དང་བཞི་ཚན་དང༌། །དེ་བཞིན་དུ་ནི་མཚན་དང་ཡང༌། །ཟ་མ་མ་ནིང་ཉིད་དང་ནི། །མ་ནིང་མོ་ནི་ཐ་མ་ཡིན། །བཙུན་པ། རེ་ཞིག་དགེ་སློང་གིས་ཆོས་གོས་བསྒྲུབ་པའི་སླད་དུ་\r
ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཆོས་གོས་དེ་གྲུབ་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་\r

\r
གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། སྤུན་མི་རུང་ལ་རྒྱུ་རུང་བ་དང༌། གཉི་ག་མི་རུང་བར་གྱུར་པ་སྟེ། མི་རུང་བ་ནི་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་\r
འདྲེས་པ་དང༌། མ་བཏགས་པའོ། །དེ་ལྟ་བུའི་ཆོས་གོས་ཀྱི་ཕྱིར་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་\r
པ༑ རེ་ཞིག་དགེ་སློང་གིས་ཆོས་གོས་བསྒྲུབ་པའི་སླད་དུ་ཞལ་ཏ་བགྱིད་པ་མི་ལ་མིར་འདུ་ཤེས་པས་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང་ཆོས་གོས་དེ་གྲུབ་ན། ཅིར་འགྱུར་\r
ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །\r
མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པར་སློང་བར་བགྱིད་ཅིང་བསྙེན་པར་མ་རྫོགས་པར་གྲུབ་ན།\r
ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སློང་བར་བགྱིད་ཅིང༌། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སློང་བར་\r
བགྱིད་ཅིང༌། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སློང་བར་བགྱིད་ཅིང༌། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་\r

\r
པར་རྫོགས་ཀར་སློང་བར་བགྱིད་ཅིང༌། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སློང་བར་བགྱིད་ཅིང༌། བསྙེན་\r
པར་རྫོགས་ནས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སློང་བར་བགྱིད་ཅིང༌། བསྙེན་པར་རྫོགས་པར་གྲུབ་ན། ཅིར་འགྱུར་ལགས། ཉེས་\r
བྱས་སོ། །བཙུན་པ། རེ་ཞིག་དགེ་སློང་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། མཚན་གྱུར་ཏེ་དགེ་སློང་མར་རེད་ནས་ཐོབ་ན། ཅིར་འགྱུར་ལགས། སྤང་བའི་ལྟུང་\r
བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་ལན་བཞི། ལན་ལྔ། ལན་དྲུག་གི་འོག་ཏུ་སློང་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ནས་ཐོབ་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ཆོས་གོས་བསྒྲུབ་པའི་སླད་དུ་ཞལ་ཏ་པ་ལ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་པ་ལས། ཞལ་\r
ཏ་པ་དེའི་མཚན་གྱུར་ཏེ་བུད་མེད་དུ་རེད་ནས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ཆོས་གོས་བསྒྲུབ་པའི་སླད་དུ་ཞལ་ཏ་བགྱིད་\r
བ་མོ། །ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཞལ་ཏ་བགྱིད་པ་མོ་དེའི་མཚན་གྱུར་ཏེ་སྐྱེས་པར་རེད་ནས་བླངས་ན། ཅིར་འགྱུར་ལགས། སྤང་པའི་ལྟུང་བྱེད་\r

\r
དུ་འགྱུར་རོ། །དེ་བཞིན་དུ་དགེ་སློང་མ་ལ་ཡང་སྦྱར་བར་བྱའོ། །བཙུན་པ། རེ་ཞིག་དགེ་སློང་གིས་ཆོས་གོས་བསྒྲུབ་པའི་སླད་དུ་ཞལ་ཏ་བགྱིད་པ་ཟ་མ་ལ་ལན་བཞི། ལན་ལྔ། ལན་དྲུག་གི་འོག་ཏུ་\r
སློང་བར་བགྱིད་ཅིང༌། ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མོ་ལ་ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་དགེ་སློང་\r
གི་དོན་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་རྣམས་ཀྱི་དོན་དུ་ཆོས་གོས་བསྒྲུབ་པའི་སླད་དུ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་\r
ཅིང༌། ཆོས་གོས་དེ་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཆོས་གོས་ལ་མ་གཏོགས་པ་དེ་ལས་གཞན་པའི་ཡོ་བྱད་རྣམས་ཀྱི་སླད་དུ་ལན་བཞི། ལན་ལྔ།\r
ལན་དྲུག་གི་འོག་ཏུ་སློང་བར་བགྱིད་ན། ཅིར་འགྱུར་ལགས། ཉེས་བྱས་སོ། །ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་བསླབ་པ་སྩལ་པས་ཆོས་གོས་བསྒྲུབ་\r
པའི་སླད་དུ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཆོས་གོས་དེ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མས་ཆོས་གོས་\r
བསྒྲུབ་པའི་སླད་དུ་ལན་བཞི། ལན་ལྔ། ལན་དྲུག་གི་འོག་ཏུ་སློང་བར་བགྱིད་ཅིང༌། ཆོས་གོས་དེ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་\r

\r
དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ཉེས་བྱས་སུ་བརྗོད་དོ། །སྡོམ་ལ། གཞན་གྱིས་གཞན་གྱི་འཕྲོ་དང་ནི། །ཁྱིམ་པ་ཉིད་དུ་མུ་སྟེགས་\r
འགྲོ། །མི་རུང་བ་དང་མཚན་དང་ནི། །བཞི་ཚན་བདེ་གཤེགས་བདུན་ཚན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་\r
འདས་ཀྱིས་ཡང་དགེ་སློང་གང་སྲིན་བལ་གྱི་སྟན་གསར་པ་བྱེད་ན། སྤང་པའི་ལྟུང་བྱེད་དུ་འགྱུར་རོ། །ཞེས་གསུང་པ་གང་ལགས་པ། བཙུན་པ། རེ་ཞིག་དགེ་སློང་གིས་གཞན་ལ་\r
སྲིན་བལ་གྱི་སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །གཞན་དག་གི་སླད་དུ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་\r
ཞིག་དགེ་སློང་གིས་གཞན་ལ་སྲིན་བལ་གྱི་སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །གཞན་དག་གི་སླད་དུ་བགྱིད་དུ་སྩལ་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་གཞན་གྱིས་སྲིན་བལ་གྱི་སྟན་བགྱིས་པའི་འཕྲོ་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །མདུན་དུ་ཁྱིམ་པ་ལ་\r
བགྱིད་དུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། བསླབ་པ་སྩལ་པ་དང༌། དང་པོ་མི་མཐུན་པ་ཅན་\r

\r
དང༌། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བྱ་བ་ནས་ཁས་ལེན་པའི་བར་ལ་བགྱིད་དུ་སྩལ་ན། ཅིར་འགྱུར་ལགས། སྤང་བའི་ལྟུང་\r
བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་ལ་སྲིན་བལ་གྱི་\r
སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་འགྲོ་བ་གཞན་དུ་གནས་པ་རྣམས་ལ་སྲིན་བལ་གྱི་སྟན་གསར་\r
པ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྲིན་བལ་གྱི་སྟན་གསར་པ་བགྱིས་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་\r
སམ། ཉེ་བར་འཁོར། ཡོད་དེ། འདི་ལྟར་སྟན་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་རྔ་བལ་\r
དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་རྣམས་ལ་བགྱིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བལ་ལམ། ཤ་\r
ནའམ། རས་བལ་ལམ། གསོ་བལ་དང་འདྲེས་པ་རྣམས་ལས་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྲིན་བལ་དུལ་མའམ། ཁ་ཆེའི་\r

\r
དར་དང་འདྲེས་པ་ལས་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །མ་བཏགས་པ་ལས་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་སྲིན་བལ་གྱི་སྟན་གསར་པ་བགྱིད་དུ་སྩལ་པ་ལས། མཚན་གྱུར་ཏེ་དགེ་སློང་མར་རེད་ནས་ལགས་པར་བགྱིད་ན། ཅིར་འགྱུར་ལགས། སྤང་བའི་ལྟུང་\r
བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་སྲིན་བལ་གྱི་སྟན་གསར་པ་བགྱིད་དུ་སྩོལ་པ་ལས། མཚན་གྱུར་ཏེ་དགེ་སློང་དུ་རེད་ནས་ལགས་པར་བགྱིད་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་སྲིན་བལ་གྱི་སྟན་གསར་པ་ལ་སྲིན་བལ་དུ་འདུ་ཤེས་པས་བགྱིད་དུ་སྩལ་ན། ཅིར་འགྱུར་ལགས། སྤང་བའི་ལྟུང་\r
བྱེད་དུ་འགྱུར་རོ། །སྲིན་བལ་ལ་སྲིན་བལ་མ་ལགས་པར་འདུ་ཤེས་པས་བགྱིད་དུ་སྩལ་ན། ཅིར་འགྱུར་ལགས། ལྟུང་བ་མེད་དོ། །སྲིན་བལ་མ་ལགས་པ་ལ་སྲིན་བལ་དུ་འདུ་\r
ཤེས་ནས་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །སྲིན་བལ་མ་ལགས་པ་ལ་སྲིན་བལ་མ་ལགས་པར་འདུ་ཤེས་པས་བགྱིད་དུ་སྩལ་ན། ཅིར་འགྱུར་ལགས།\r
ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་བདེ་བར་གཤེགས་པའི་ཆོས་གོས་ཀྱི་ཚད་ཀྱི་སྟན་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ།\r

\r
སྟན་གྱི་ཚད་ཇི་ཙམ་ལགས། ཉེ་བར་འཁོར། སྟན་གྱི་ཚད་གསུམ་སྟེ། ཆེན་པོ་དང༌། འབྲིང་དང༌། ཆུང་ངུའོ། །དེ་ལ་ཆེན་པོའི་ཚད་ནི། ཁྲུ་ཕྱེད་དང་ལྔ་པོའི། །ཆུང་ངུ་ནི། ཁྲུ་ཕྱེད་དང་\r
གསུམ་པའོ། །དེའི་བར་མ་ནི། འབྲིང་པོའོ། །བཙུན་པ། རེ་ཞིག་བསྙེན་པར་མ་རྫོགས་པར་སྟན་བགྱི་བར་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་པར་བགྱིད་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་\r
རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་\r
ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་\r
བགྱིས་ལ། བསྙེན་པར་མ་རྫོགས་པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། གཞན་ལ་སྙད་འདོགས་བརྒྱུད་པ་དང༌། །\r

\r
སྨྱོན་པ་དང་ནི་སེམས་འཁྲུགས་དང༌། ཚོར་བ་འོན་པ་གླེན་པའོ། །བཙུན་པ། རེ་ཞིག་དགེ་སློང་གི་ཕོ་ཉ་ལས་སྲིན་བལ་གྱི་སྟན་གསར་པ་བགྱིད་དུ་སྩོལ་\r
ན༑ ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙང་འདོགས་པ་དང༌། བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌།\r
ཚོར་བས་ཉམ་ཐག་པ་དང༌། འོན་པ་དང༌། གླེན་པ་ལ་ཅིར་འགྱུར་ལགས། ཉེས་བྱས་སོ། །ཇི་ལྟར་དགེ་སློང་གིས་སྲིན་བལ་གྱི་སྟན་བྱེད་དུ་བཅུག་ན། སྤང་བའི་ལྟུང་\r
བྱེད་དུ་འགྱུར་བ་དེ་བཞིན་དུ་བསླབ་བ་བྱིན་པ་དང༌། དགེ་སློང་མ་ལ་ཡང་སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་\r
བྱུང་བ་ལ་སོགས་པ་ལ་ནི། ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་\r
སློང་གང་ལུག་བལ་ནག་པོ་འབའ་ཞིག་གི་སྟན་གསར་པ་བྱེད་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི། སྲིན་\r
བལ་གྱི་སྤང་བའི་ལྟུང་བྱེད་ལ་ཇི་ལྟ་བར་བལ་ནག་པོ་འབའ་ཞིག་པའི་ལྟུང་བྱེད་ལ་ཡང་དེ་ཁོ་ན་བཞིན་དུ་རྒྱས་པར་བརྗོད་དོ། །དེ་ལ་ཐ་དད་དུ་བྱ་བ་ཅི་ཡོད་ཅེ་ན། བཞི་ཚན་ལ།\r

\r
ལུག་བལ་ནག་པོ་འབའ་ཞིག་ལ་ནག་པོ་འབའ་ཞིག་པར་འདུ་ཤེས་པས་གསར་བ་བགྱིད་དུ་སྩོལ་ན། ཞེས་བཞི་ཚན་དུ་བྱའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་\r
འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་སྟན་གསར་པ་བྱེད་པས་ཆ་གཉིས་ནི། ལུག་བལ་ནག་པོ་འབའ་ཞིག་ལས་གཞུག་པར་བྱ། གསུམ་པ་ནི། དཀར་\r
བོ་ལས། བཞི་པ་ནི། འཁོབ་བལ་ལས་གཞུག་པར་བྱའོ། །གལ་ཏེ་དགེ་སློང་གིས་ཆ་གཉིས་ལུག་བལ་ནག་པོ་འབའ་ཞིག་ལས་མ་བཅུག་གམ། གསུམ་པ་དཀར་པོ་ལས། བཞི་པ་\r
འཁོབ་བལ་ལས་མ་བཅུག་པར་སྟན་གསར་པ་བྱེད་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི། སྲིན་བལ་གྱི་སྤང་བ་ལ་ཇི་ལྟ་བར་ཆ་\r
གཉིས་ཀྱི་སྤང་བ་ལ་ཡང་བརྗོད་པར་བྱའོ། །དེ་ལ་ཐ་དད་དུ་བྱ་བ་ཅི་ཡོད་ཅེ་ན། དགེ་སློང་གིས་ལུག་བལ་དཀར་པོ་དང༌། འཁོབ་བལ་ཉུང་བ་ལ་ཡང་ཉུང་བར་འདུ་ཤེས། ལུག་བལ་\r
ནག་པོ་མང་བ་ལ་ཡང་མང་བར་འདུ་ཤེས་པས་སྟན་གསར་པ་བགྱིད་དུ་སྩོལ་ན། །ཞེས་བཞི་ཚན་དུ་བརྗོད་པར་བྱའོ། །གཉི་གར་ཡང་དགེ་སློང་མ་ལ་ནི། ཉེས་བྱས་སུ་བརྗོད་\r
པར་བྱའོ། །སྡོམ་ལ། གཞན་ལས་གཞན་གྱི་འཕྲོ་དང་ནི། ཁྱིམ་པ་མུ་སྟེགས་ཅན་འགྲོ་དང༌། །མི་རུང་བ་དང་མཚན་དང་ནི། །བཞི་ཚན་བདེ་གཤེགས་བདུན་ཚན་ནོ། །སངས་རྒྱས་\r

\r
བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་སྟན་གསར་པ་བྱེད་པས་མི་འདོད་\r
བཞིན་དུ་ལོ་དྲུག་ཏུ་བཅད་བར་བྱའོ། །གལ་ཏེ་དགེ་སློང་གིས་ལོ་དྲུག་ཚུན་ཆད་དུ་སྟན་རྙིང་པ་དེ། སྤངས་ཀྱང་རུང༌། མ་སྤངས་ཀྱང་རུང༌། སྟན་གསར་པ་གཞན་བྱེད་ན། དགེ་\r
འདུན་གྱིས་གནང་བ་མ་གཏོགས་ཏེ་སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གཞན་ལ་སྟན་གསར་པ་བགྱིད་དུ་སྩལ་ན།\r
ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །གཞན་གྱི་སླད་དུ་སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་\r
གིས་གཞན་གྱི་སྟན་འཕྲོ་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །མདུན་དུ་ཁྱིམ་པ་ལ་སྟན་གསར་པ་བགྱིད་དུ་སྩོལ་ན། ཅིར་འགྱུར་ལགས། སྤང་བའི་\r
ལྟུང་བྱེད་དུ་འགྱུར་རོ། །དེ་བཞིན་དུ་དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་རྣམས་དང༌། བསླབ་པ་སྩལ་པ་དང༌། དང་པོ་མི་འཐུན་པ་ཅན་དང༌། སྔར་ལྟུང་བ་བྱུང་བ་དང༌།\r
རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བྱ་བ་ནས་ཁས་ལེན་པའི་བར་ལ་སྟན་གསར་བ་བགྱིད་དུ་སྩོལ་ན། ཅིར་འགྱུར་ལགས། སྤང་བའི་ལྟུང་\r

\r
བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་ལ་སྟན་གསར་པ་བགྱིད་དུ་སྩོལ་ན།\r
ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་འགྲོ་བ་གཞན་དུ་གནས་པ་དག་ལ་སྟན་གསར་པ་བགྱིད་དུ་སྩོལ་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གའི་ལོ་དྲུག་ཚུན་ཆད་དུ་སྟན་གསར་པ་བགྱིད་དུ་སྩལ་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར།\r
ཡོད་དོ། །འདི་ལྟར་སྟན་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བ་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་\r
ཀྱི་བལ་དང༌། ར་བལ་དང་འདྲེས་པ་ལས་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་དགུང་ལོ་དྲུག་ཚུན་ཆད་དུ་སྟན་གསར་པ་བགྱིད་དུ་སྩལ་པ་\r
ལས། མཚན་གྱུར་ཏེ་དགེ་སློང་མར་རེད་ནས་ལག་པར་བགྱིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་དགུང་ལོ་དྲུག་ཚུན་ཆད་སྟན་གསར་པ་\r
བགྱིད་དུ་སྩོལ་པ་ལས། མཚན་གྱུར་ཏེ་དགེ་སློང་དུ་རེད་ནས་ལགས་པར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་\r

\r
དགུང་ལོ་དྲུག་ལོན་པ་ལ་ལོན་པར་འདུ་ཤེས་པས་སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། ལྟུང་བ་མེད་དོ། །ལོན་པ་ལ་མ་ལོན་པར་འདུ་\r
ཤེས་ན། ཅིར་འགྱུར་ལགས། ཉེས་བྱས་སོ། །མ་ལོན་པ་ལ་ལོན་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །མ་ལོན་པ་ལ་མ་ལོན་པར་འདུ་ཤེས་ན། ཅིར་འགྱུར་\r
ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་དགུང་ལོ་དྲུག་ཚུན་ཆད་དུ་བདེ་བར་གཤེགས་པའི་ཆོས་གོས་ཀྱི་ཚད་ཀྱི་སྟན་གསར་པ་བགྱིད་དུ་\r
སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། བསྙེན་པར་མ་རྫོགས་པར་དགུང་ལོ་དྲུག་ཚུན་ཆད་དུ་སྟན་གསར་པ་བགྱི་བར་སྦྱོར་བ་བགྱིས་ལ། བསྙེན་པར་མ་རྫོགས་\r
པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །ཞེས་བདུན་ཚན་རྒྱས་པར་བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་\r
པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པའོ། །བཙུན་པ། རེ་ཞིག་དགེ་སློང་གིས་དགུང་ལོ་དྲུག་ཚུན་ཆད་དུ་ཕོ་ཉ་ལས་སྟན་གསར་པ་བགྱིད་དུ་སྩལ་ན། ཅིར་\r
འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌། ཚོར་བས་ཉམ་ཐག་\r

\r
པ་དང༌། གླེན་པ་དང༌། འོན་པ་ལ་སྟན་གསར་པ་བགྱིད་དུ་སྩལ་ན། ཅིར་འགྱུར་ལགས། ཉེས་བྱས་སོ། །ཇི་ལྟར་དགེ་སློང་གིས་ལོ་དྲུག་ཚུན་ཆད་དུ་སྟན་གསར་པ་བྱས་ན། སྤང་བའི་ལྟུང་བྱེད་\r
དུ་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་ལ་ནི། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་\r
ལ་སོགས་པ་ལ་ནི། ཉེས་བྱས་སུ་བརྗོད་པར་བྱའོ། །སྡོམ་ལ། གཞན་ལས་གཞན་གྱི་འཕྲོ་དང་ནི། །ཁྱིམ་པ་མུ་སྟེགས་འགྲོ་བ་དང༌། །མི་རུང་བ་དང་མཚན་དང་ནི། །དེ་བཞིན་བཞི་ཚན་བདུན་\r
ཚན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གདིང་བ་གསར་པ་བྱེད་པས། གསར་པ་ཁ་དོག་མི་\r
སྡུག་པར་བྱ་བའི་ཕྱིར་གདིང་བ་རྙིང་བ་བདེ་བར་གཤེགས་པའི་མཐོ་གང་འཁོར་བས་གླན་པར་བྱའོ། །གལ་ཏེ་དགེ་སློང་གིས་ཁ་དོག་གསར་པ་མི་སྡུག་པར་བྱ་བའི་ཕྱིར་གདིང་བ་རྙིང་པ་བདེ་བར་\r
གཤེགས་པའི་མཐོ་གང་འཁོར་བས་མ་གླན་པར་གདིང་བ་གསར་པ་སྤྱོད་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་བདེ་བར་\r
གཤེགས་པའི་མཐོར་སོར་གཅིག་གམ། སོར་ཕྱེད་ཀྱིས་མི་འཚལ་བར་གཞན་ཞིག་ལས་གདིང་བ་གསར་པ་བགྱིད་དུ་སྩོལ་ཅིང་སྤྱོད་ན། ཅིར་འགྱུར་ལགས། ཉེས་བྱས་སོ། །གཞན་གྱི་\r

\r
སླད་དུ་གདིང་བ་གསར་པ་བགྱིད་ན། ཅིར་འགྱུར་ལགས། ཉེས་བྱས་སོ། །གཞན་གྱི་འཕྲོ་ལགས་པར་བགྱིད་དེ་སྤྱོད་ན། ཅིར་འགྱུར་ལགས། ཉེས་བྱས་སོ། །\r
མདུན་དུ་ཁྱིམ་པ་ལ་གདིང་བ་གསར་པ་བགྱིད་དུ་སྩོལ་ཅིང་སྤྱོད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་\r
དང༌། བསླབ་པ་སྩལ་བ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་དང༌། རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བྱ་བ་ནས་ཁས་ལེན་པའི་བར་\r
གདིང་བ་གསར་པ་བགྱིད་དུ་སྩོལ་ཅིང་སྤྱོད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌།\r
དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་ལ་གདིང་བ་གསར་པ་བགྱིད་དུ་སྩོལ་ཅིང་སྤྱོད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །འགྲོ་བ་གཞན་དུ་\r
གནས་པ་རྣམས་ལ་གདིང་བ་གསར་པ་བགྱིད་དུ་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བདེ་བར་གཤེགས་པའི་མཐོར་སོར་གཅིག་གམ།\r
སོར་ཕྱེད་ཀྱིས་མི་འཚལ་བར་གདིང་བ་གསར་པ་བགྱིད་དུ་སྩོལ་ཅིང་སྤྱོད་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གདིང་\r

\r
བ་གསར་པ་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། སྤུན་མི་རུང་བར་གྱུར་པ་ལ་རྒྱུ་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་ནི། རྡ་བལ་དང༌། བ་ལང་གི་སྤུ་དང༌། རི་དྭགས་ཀྱི་\r
བལ་དང༌། ར་བལ་དང་འདྲེས་པ་དང༌། མ་བཏགས་པ་སྟེ། དེ་ལྟ་བུའི་གདིང་བ་གསར་པ་བྱེད་དུ་འཇུག་ཅིང་སྤྱོད་ན། ཉེས་བྱས་སུ་འགྱུར་རོ།། །།འདུལ་བ་གཞུང་བླ་མ། བམ་\r
པོ་དྲུག་པ། བཙུན་པ། རེ་ཞིག་དགེ་སློང་བདེ་བར་གཤེགས་པའི་མཐོར་སོར་གཅིག་གམ། སོར་ཕྱེད་ཀྱིས་མི་འཚལ་བར་གདིང་བ་གསར་བ་བགྱིད་དུ་སྩོལ་བ་ལས། མཚན་འགྱུར་ཏེ་དགེ་\r
སློང་མར་རེད་ནས་སྤྱོད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་བདེ་བར་གཤེགས་པའི་མཐོར་སོར་གཅིག་གམ། སོར་ཕྱེད་ཀྱིས་མི་འཚལ་བར་གདིང་བ་\r
གསར་པ་བགྱིད་དུ་སྩོལ་བ་ལས། མཚན་འགྱུར་ཏེ་དགེ་སློང་དུ་རེད་ནས་སྤྱོད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་བདེ་བར་\r
གཤེགས་པའི་མཐོ་གང་དུ་མི་འཚལ་བ་ལ་མི་འཚལ་བར་འདུ་ཤེས་པས་གླན་ཏེ་གདིང་བ་གསར་པ་སྤྱད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་འཚལ་བ་ལ་\r
ལྷག་པར་འདུ་ཤེས་པ་གླན་ཏེ་སྤྱད་ན། ཅིར་འགྱུར་ལགས། ལྟུང་བ་མེད་དོ། །ལྷག་པ་ལ་མི་འཚལ་བར་འདུ་ཤེས་པས་གླན་ཏེ་སྤྱད་ན། ཅིར་འགྱུར་ལགས། ཉེས་བྱས་སོ། །ལྷག་པ་\r

\r
ལ་ལྷག་པར་འདུ་ཤེས་པས་གླན་ཏེ་སྤྱད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསྙེན་པར་མ་རྫོགས་པར་བདེ་བར་གཤེགས་པའི་\r
མཐོར་སོར་གཅིག་གམ། སོར་ཕྱེད་ཀྱིས་མི་འཚལ་བར་གདིང་བ་གསར་པ་བགྱིད་དུ་སྩལ་བའི་སྦྱོར་བར་བགྱིས་ལ། བསྙེན་པར་མ་རྫོགས་པར་བགྱིས་ན། ཅིར་འགྱུར་ལགས།\r
ཉེས་བྱས་སོ། །བསྙེན་པར་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་\r
ལ༑ བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིས་ན།\r
ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་\r
པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་ལགས་པར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་\r
ལ། བསྙེན་པར་མ་རྫོགས་པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །\r

\r
སྨྱོན་པ་དང་ནི་སེམས་འཁྲུགས་དང༌། །ཆོས་པ་འོན་པ་གླེན་པའོ། །བཙུན་པ། རེ་ཞིག་དགེ་སློང་གིས་བདེ་བར་གཤེགས་པའི་མཐོར་སོར་གཅིག་གམ། སོར་ཕྱེད་ཀྱིས་མི་འཚལ་\r
པར་ཕོ་ཉ་ལས་གདིང་བ་གསར་པ་བགྱིད་དུ་སྩལ་ཅིང་སྤྱོད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། །གཞན་ལ་སྙད་འདོགས་པ་དང༌། བརྒྱུད་པ་\r
དང༌། སྨྱོན་པ་དང༌། སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་ལ་གདིང་པ་གསར་པ་བགྱིད་དུ་སྩོལ་ཅིང་སྤྱོད་ན། ཅིར་འགྱུར་ལགས། ཉེས་བྱས་སོ།།\r
ཇི་ལྟར་དགེ་སློང་གིས་གདིང་བ་གསར་པ་བྱེད་དུ་འཇུག་ཅིང་སྤྱོད་ན། སྤང་བའི་ལྟུང་བྱེད་དུ་འགྱུར་པ་ལྟར་བསླབ་པ་བྱིན་པ་ལ་ཡང་དེ་དང་འདྲའོ། །དགེ་སློང་མ་ནི། ཕྱེད་དུ་འཇུག་ཅིང་\r
སྤྱོད་ན། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། ནམ་མཁའ་རྫུ་འཕྲུལ་སྤྲུལ་པ་\r
དང༌། དེ་བཞིན་སྔགས་རྣམས་གཞན་གསུམ་དང༌། །མི་རུང་གཉིས་ཆན་མཚན་དང་ནི། །བཞི་ཚན་པ་ནི་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་\r
གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་ལམ་དུ་ཞུགས་པས། ལུག་བལ་དག་རྙེད་ལ་འདོད་ན། དགེ་སློང་དེས་བླང་པར་བྱའོ། །བླངས་ནས་འཁྱེར་བ་མེད་ན། དཔག་\r

\r
ཚད་གསུམ་གྱི་མཐའི་བར་དུ་བདག་ཉིད་ཀྱིས་བཀུར་བར་བྱའོ། །དེ་ལས་འདས་པར་ཁྱེར་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་\r
ལགས་པ། བཙུན་པ། རེ་ཞིག་དགེ་སློང་གིས་དཔག་ཚད་གསུམ་ལས་འདས་པར་ནམ་མཁའ་ལས་ལུག་བལ་འཚལ་ནི། ཅིར་འགྱུར་ལགས། རྫུ་འཕྲུལ་གྱིས་ཁྱེར་ན། ལྟུང་བ་\r
མེད་དོ། །འོན་ཏེ་རྣམ་པ་གཞན་གྱིས་ཁྱེར་ན། ཉེས་བྱས་སུ་འགྱུར་རོ། །རུང་བ་བགྱིད་པ་སྤྲུལ་པས་དཔག་ཚད་གསུམ་ལས་འདས་པར་འཚལ་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་གིས་གསང་སྔགས་སམ། སྨན་གྱིས་བདག་ཉིད་མི་གདའ་བར་བགྱིས་ཏེ་དཔག་ཚད་གསུམ་ལས་འདས་པར་ལུག་བལ་འཚལ་ན། ཅིར་འགྱུར་\r
ལགས། ཉེས་བྱས་སོ། །གཞན་གྱི་སླད་དུ་དཔག་ཚད་གསུམ་ལས་འདས་པར་ལུག་བལ་འཚལ་ན། ཅིར་འགྱུར་ལགས། ཉེས་བྱས་སོ། །གཞན་ལས་དཔག་ཚད་གསུམ་ལས་\r
འདས་པར་ལུག་བལ་བཀུར་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དཔག་ཚད་གསུམ་ལས་འདས་པར་ལུག་བལ་འཚལ་ཀྱང་སྤང་བའི་\r
ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་ལམ་དུ་ཞུགས་པ་ཞིག་གིས་ལུག་བལ་དག་རྙེད་ནས་དེ་དག་དཔག་ཚད་གསུམ་\r

\r
གྱི་བར་དུ་བདག་ཉིད་ཀྱིས་ཁྱེར་བ་ལས། དེས་ཡང་ལུག་བལ་གཞན་ཞིག་རྙེད་ནས་དེས་སྔ་མ་བོར་ཏེ་ཕྱི་མ་ཁྱེར་ནས་འགྲོ་ནའོ། །བཙུན་པ། རེ་ཞིག་དགེ་སློང་གིས་ལུག་བལ་མ་གཏོགས་\r
པ་དེས་ལས་གཞན་མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དཔག་ཚད་གསུམ་ལས་འདས་པར་འཚལ་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་ལུག་བལ་དཔག་ཚད་གསུམ་ལས་འདས་པར་འཚལ་བ་ལས། མཚན་འགྱུར་ཏེ་དགེ་སློང་མར་རེད་ནས་མཚམས་ལས་འདས་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་ལུག་བལ་དཔག་ཚད་གསུམ་ལས་འདས་པར་འཚལ་བ་ལས། མཚན་འགྱུར་ཏེ། དགེ་སློང་དུ་རེད་ནས་མཚམས་ལས་\r
འདས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ལུག་བལ་དཔག་ཚད་གསུམ་ལས་འདས་པ་ན། རྒྱང་གྲགས་ལ་རྒྱང་གྲགས་སུ་\r
འདུ་ཤེས་པས་འཚལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །རྒྱང་གྲགས་ལ་རྒྱང་གྲགས་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །རྒྱང་\r
གྲགས་མ་ལགས་པ་ལ་རྒྱང་གྲགས་སུ་འདུ་ཤེས་ན། ཅིར་འགྱུར་ལགས། ཉེས་བྱས་སོ། །རྒྱང་གྲགས་མ་ལགས་པ་ལ་རྒྱང་གྲགས་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་\r

\r
བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་\r
པའོ། །བཙུན་པ། རེ་ཞིག་དགེ་སློང་གིས་ལུག་བལ་དཔག་ཚད་གསུམ་ལས་འདས་པར་ཕོ་ཉ་ལས་བཀུར་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌།\r
ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་ལ་དཔག་ཚད་\r
གསུམ་ལས་འདས་པར་ལུག་བལ་བཀུར་ན། ཅིར་འགྱུར་ལགས། ཉེས་བྱས་སོ། །ཇི་ལྟར་དགེ་སློང་གིས་ལུག་བལ་དཔག་ཚད་གསུམ་ལས་འདས་པར་ཁྱེར་ན། སྤང་བའི་\r
ལྟུང་བྱེད་དུ་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དག་སྔར་ལྟུང་བ་བྱུང་\r
པ་ལ་སོགས་པ་ལ་ནི། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། གཞན་ལ་སྙད་འདོགས་བརྒྱུད་པ་དང༌། སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་\r
པ་འོ། །ཁྱིམ་པ་དག་ལ་སོགས་པ་སྟེ། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་\r

\r
འདས་ཀྱིས་ཡང་དགེ་སློང་གང་དགེ་སློང་མ་ཉེ་དུ་མ་ཡིན་པ་ལ་ལུག་བལ་འཁྲུར་འཇུག་གམ། འཚེད་དུ་འཇུག་གམ། རྨེད་དུ་འཇུག་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་\r
པ་གང་ལགས་པ། བཙུན་པ། རེ་ཞིག་དགེ་སློང་གི་ཕོ་ཉ་ལས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་\r
བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་\r
གིས་དགེ་སློང་མ་ཉེ་དུ་མ་ལགས་པ་སྨྱོན་མ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་མ་ཉེ་དུ་མ་ལགས་པ་སེམས་གཡེང་བ་དང༌། ཚོར་\r
བས་ཉམ་ཐག་པ་དང༌། གླེན་མ་དང༌། འོན་མ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་མོ་ཉེ་དུ་མ་ལགས་པ་ལ་\r
ལུག་བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ཁས་ལེན་པ་དང༌། མ་ནང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་\r
པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། གནས་པར་མི་བྱ་བ་དང༌། དང་པོ་མི་མཐུན་པ་ཅན་ལ་ལུག་\r

\r
བལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་དགེ་འདུན་གྱིས་དབྱེན་བགྱིས་པ་དང༌། དེ་བཞིན་\r
གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་པ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་\r
འགྱུར་རོ། །བཙུན་པ། རེ་ཞིག་བསླབ་པ་སྩལ་པས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །སྡོམ་ལ།\r
བསྒྲུབ་བྱ་ཤས་ཙམ་བཀྲུས་པ་དང༌། །དགེ་འདུན་གྱི་དང་མཚན་གཉིས་དང༌། མི་རུང་བ་དང་སྤངས་པ་དང༌། །དེ་བཞིན་དུ་ནི་གཉེན་ཉིད་དང༌། །བཞི་ཚན་དག་ཏུ་བྱས་པ་དང༌། །དགེ་སློང་\r
མ་ནི་ཐ་མ་ཡིན། །བཙུན་པ། རེ་ཞིག་དགེ་སློང་མ་ཉེ་དུ་མ་ལགས་པ་ལ་ལུག་བལ་བསྒྲུབ་པར་བགྱི་བ་ཞིག་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་ཉེ་དུ་མ་\r
ལགས་པ་ལ་ལུག་བལ་ཤས་ཙམ་བཀྲུས་པ་ཞིག་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་ལུག་བལ་འཁྲུར་སྩོལ་ན།\r
ཅིར་འགྱུར་ལགས། གལ་ཏེ་གང་ཟག་གིར་ཡོངས་སུ་སྤྱད་པས་ཡོངས་སུ་སྤྱད་དེ་དྲི་མ་ཅན་དུ་བྱས་པ་ཞིག་ན། ཉེས་བྱས་སུ་འགྱུར་རོ། །འོན་ཏེ་གནས་མལ་གྱི་དངོས་པོ་ཞིག་འཁྲུར་\r

\r
བཅུག་ན་ནི། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་བ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་བ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་འཇུག་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ།\r
བཙུན་པ། དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ལུག་བལ་འཁྲུར་སྩོལ་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། མི་རུང་བ་དང་འདྲེས་\r
པ་འཁྲུར་འཇུག་པ་སྟེ། མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་ཞིག་འཁྲུར་བཅུག་ན། ཉེས་བྱས་སུ་འགྱུར་རོ། །བཙུན་པ། རེ་ཞིག་དགེ་སློང་\r
གིས་སྤངས་པའི་ལུག་བལ་འཁྲུར་སྩོལ་ན། ཅིར་འགྱུར་ལགས། གལ་ཏེ་མ་སྤངས་པ་ཞིག་ཡིན་ན། སྤང་བའི་ལྟུང་བྱེད་དུ་འགྱུར་རོ། །འོན་ཏེ་སྤངས་པ་ཞིག་ཡིན་ན་ནི། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་གཞན་གྱི་ལུག་བལ་ཞིག་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པར་ལུག་བལ་འཁྲུར་སྩོལ་\r

\r
བའི་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་པར་སྦྱོར་བ་བགྱིས་ལ།\r
བསྙེན་པར་རྫོགས་ཀར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ་བསྙེན་པར་རྫོགས་ནས་ལགས་པར་བགྱིས་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ་བསྙེན་པར་རྫོགས་ཀར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་\r
ཀར་སྦྱོར་བ་བགྱིས་ལ་བསྙེན་པར་རྫོགས་ནས་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་ལགས་\r
པར་བགྱིས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་ལགས་པར་བགྱིས་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ཉེ་དུ་མ་ལགས་པ་ལ་ཉེ་དུ་མ་ལགས་པར་འདུ་ཤེས་པས་ལུག་བལ་འཁྲུར་སྩོལ་ན། ཅིར་འགྱུར་ལགས། སྤང་བའི་\r
ལྟུང་བྱེད་དུ་འགྱུར་རོ། །ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །ཉེ་དུ་ལ་ཉེ་དུ་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་\r

\r
བྱས་སོ། །ཉེ་དུ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་དགེ་སློང་མ་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་\r
ཤེས་པས་ལུག་བལ་དེ་འཁྲུར་སྩོལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་\r
པར་འདུ་ཤེས་ན་།ཅིར་འགྱུར་ལགས། ཉེས་བྱས་སོ། །དགེ་སློང་གིས་ཉེ་དུ་མ་ལགས་པ་དགེ་སློབ་མ་དང༌། དགེ་ཚུལ་དང༌། ཁྱིམ་པ་མོ་དང༌། གཞན་མུ་སྟེགས་ཅན་དང༌། དགེ་\r
སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་དང༌། འགྲོ་བ་གཞན་དུ་གནས་པ་རྣམས་ལ་འཁྲུར་སྩལ་ན། ཅིར་འགྱུར་ལགས། ཉེས་བྱས་སོ། །དགེ་སློང་མས་དགེ་\r
སློང་དང༌། དགེ་ཚུལ་དང༌། འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་དང༌། འགྲོ་བ་གཞན་དུ་གནས་པ་རྣམས་\r
ལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །ཁྱིམ་པ་དང༌། ཁྱིམ་པ་མོ་ལ་འཁྲུར་སྩོལ་ན། ཅིར་འགྱུར་ལགས། ཉེས་བྱས་སོ། །དགེ་སློབ་མ་དང༌། དགེ་ཚུལ་དང༌། དགེ་\r

\r
ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ཉེས་བྱས་ཏེ། དེ་བཞིན་དུ་འཚོད་པ་དང༌། རྨེད་པ་ལ་ཡང་བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་\r
བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་མ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་\r
གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་རང་གི་ལག་གིས་གསེར་དང༌། དངུལ་ལེན་ཏམ། ལེན་དུ་འཇུག་ན། སྤང་བའི་ལྟུང་བྱེད་དུ་འགྱུར་རོ། །ཞེས་\r
གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་ཕོ་ཉ་ལས་གསེར་དང༌། དངུལ་ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་\r
བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་གསེར་དང༌། དངུལ་ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྨྱོན་པ་གསེར་\r
དང༌། དངུལ་ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། འགྲོ་བ་གཞན་དུ་\r
གནས་པ་གསེར་དང༌། དངུལ་ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ལྐོག་དང་མཚན་དང་མ་ཤ་དང༌། །བཞི་ཚན་བདུན་ཚན་དབེན་པ་དང༌། ཁྱིམ་པ་ལ་\r

\r
སོགས་ལུས་དང་སྐད། །ལེན་དང་གཞན་གྱི་དགེ་སློང་མ། །བཙུན་པ། དགེ་སློང་གིས་གསེར་དངུལ་བླངས་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར།\r
ཡོད་དེ། ལྐོག་གི་ཕྱོགས་ནས་ལེན་དུ་འཇུག་པའམ། ཡོ་བྱད་གཞན་དུ་འདུ་ཤེས་ནའོ། །བཙུན་པ། རེ་ཞིག་དགེ་སློང་གསེར་དང༌། དངུལ་ལེན་པ་ལས། མཚན་འགྱུར་ཏེ་དགེ་སློང་མར་\r
རེད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་གསེར་དང༌། དངུལ་ལེན་པ་ལས། མཚན་འགྱུར་ཏེ་དགེ་སློང་དུ་རེད་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མ་གསེར་གྱི་མ་ཤའམ། དངུལ་གྱི་མ་ཤ་ལེན་ནམ། ལེན་དུ་སྩོལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །\r
གལ་ཏེ་འཁར་བའི་མ་ཤའམ། ཟངས་ཀྱི་མ་ཤ་ལེན་ནམ། ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་གསེར་དང་དངུལ་ལ་གསེར་དང་དངུལ་\r
དུ་འདུ་ཤེས་ཏེ་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །གསེར་དང་དངུལ་ལ་གསེར་དང་དངུལ་མ་ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །གསེར་\r
དང་དངུལ་མ་ལགས་པ་ལ་གསེར་དང་དངུལ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །གསེར་དང་དངུལ་མ་ལགས་པ་ལ་གསེར་དང་དངུལ་མ་ལགས་པར་འདུ་ཤེས་\r

\r
ན༑ ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསྙེན་པར་མ་རྫོགས་པར་གསེར་དང་དངུལ་ལེན་པའི་སྦྱོར་བ་བགྱིས་ལ། བསྙེན་པར་མ་རྫོགས་\r
པར་བླངས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་བླངས་ན། ཅིར་འགྱུར་ལགས། ཉེས་བྱས་སོ། །བསྙེན་པར་\r
མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ནས་བླངས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་བླངས་པ།\r
ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་བླངས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་\r
བ་བགྱིས་ལ། བསྙེན་པར་རྫོགས་ནས་བླངས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་བླངས་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས། གསེར་དང་དངུལ་བླང་བར་བསྐོ་ན། ཅིར་འགྱུར་ལགས། ཉེས་\r
བྱས་སོ། །དབེན་པ་ལ་མི་དབེན་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་དབེན་\r

\r
པ་ལ་མི་དབེན་པར་འདུ་ཤེས་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་གསེར་དང་དངུལ་མངོན་སུམ་དུ་ཁྱིམ་པ་ལེན་དུ་སྩལ་ན། ཅིར་འགྱུར་\r
ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པའམ།\r
དགེ་འདུན་གྱིས་དབྱེན་བགྱིས་པའམ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། ཐ་དད་\r
དུ་གནས་པ་དང༌། གནས་པར་མི་བགྱི་བ་དང༌། ཁས་ལེན་པ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་དང༌། བསླབ་པ་སྩལ་བ་གསེར་དང་དངུལ་མངོན་སུམ་དུ་ལེན་དུ་སྩལ་ན།\r
ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་གསེར་དང་དངུལ་ལེན་དུ་སྩལ་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དབུས་པའི་དགེ་སློང་གིས་མཐའ་འཁོབ་ཀྱི་སྐད་དུ་དབུས་པ་ལ་གསེར་དང་དངུལ་ལེན་དུ་སྩལ་ལ། དབུས་པས་ཀྱང་མཐའ་འཁོབ་ཀྱི་སྐད་དེ་མ་འཚལ་ན། ཅིར་འགྱུར་\r
ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པ་ལ་གསེར་དང་དངུལ་ལེན་དུ་སྩལ་ལ། མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས།\r

\r
ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དབུས་པ་ལ་གསེར་དང་དངུལ་ལེན་དུ་སྩལ་ལ། དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་\r
ན༑ ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་མཐའ་འཁོབ་པ་ལ་གསེར་དང་དངུལ་ལེན་དུ་སྩལ་ལ། མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན།\r
ཅིར་འགྱུར་ལགས། ཉེས་བྱས་སོ། །བཙུན་པ། དགེ་སློང་གིས་རང་གི་ལག་གི་གསེར་དང་དངུལ་ལེན་ནམ། ལེན་དུ་སྩལ་ཀྱང་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་\r
འཁོར། ཡོད་དེ། འདི་ལྟར་གསེར་དང་དངུལ་ལེན་པ་ན། རང་གིར་བྱེད་པའི་སེམས་མི་བསྐྱེད་ཅིང་མི་རུང་བའི་དངོས་པོ་ལས། རུང་བའི་དངོས་པོ་གཞན་ཞིག་རང་གིར་བྱའོ། །ཞེས་ཚིག་ཏུ་སྨྲའོ། །\r
བཙུན་པ། རེ་ཞིག་དགེ་སློང་གིས་གཞན་གྱི་སླད་དུ་གསེར་དང་དངུལ་ལེན་ནམ། ལེན་དུ་སྩལ་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མས་གསེར་དང་དངུལ་\r
ལེན་ནམ། ལེན་དུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་བསླབ་པ་སྩལ་པས་རང་གི་ལག་གིས་གསེར་དང་དངུལ་ལེན་ནམ། ལེན་དུ་སྩལ་\r
ན༑ ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློབ་མས་རང་གིས་གསེར་དང་དངུལ་ལེན་ནམ། ལེན་དུ་སྩལ་ན། ཅིར་འགྱུར་ལགས། ཉེས་བྱས་སོ། །\r

\r
དགེ་ཚུལ་དང༌། དགེ་ཚུལ་མ་ལ་ནི། ལྟུང་བ་མེད་དོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །\r
སྨྱོན་པ་དང་ནི་སེམས་འཁྲུགས་དང༌། ཚོར་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་\r
གང་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བྱེད་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས། བཙུན་པ། རེ་ཞིག་དགེ་སློང་གིས་ཕོ་ཉ་ལས་མངོན་མཚན་ཅན་གྱི་སྤྱོད་པ་\r
རྣམ་པ་སྣ་ཚོགས་བགྱིད་ན། ཅིར་འགྱུར་ལགས། ཉེས་བྱས་ཏེ། དེ་བཞིན་དུ་ཡི་གེ་དང༌། ལག་བརྡ་དང༌། གཞན་གྱི་སླད་དུ། གཞན་ལ་སྙད་འདོགས་པ་དང༌། བརྒྱུད་པ་ལ་ཡང་བརྗོད་པར་\r
བྱའོ། །བཙུན་པ། རེ་ཞིག་དགེ་སློང་གིས་སྨྱོན་པ་དང་ལྷན་ཅིག་མངོན་མཚན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌།\r
ཚོར་བས་ཉམ་ཐག་པ་དང༌། འོན་པ་དང༌། གླེན་པ་དང༌། འགྲོ་བ་གཞན་དུ་གནས་པ་རྣམས་དང་ལྷན་ཅིག་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑སྡོམ་ལ། མཚན་དང་བཞི་ཚན་ཁོ་ན་དང༌། །བདུན་ཚན་དང་ནི་གཞན་ཕྱིར་དང༌། །བསླབ་དང་ཉེ་དུ་འདྲ་བ་དང༌། །དགེ་སློང་མ་ནི་ཐ་མ་ཡིན། །བཙུན་པ། རེ་ཞིག་དགེ་སློང་མངོན་མཚན་\r

\r
ཅན་གྱི་སྤྱོད་པ་རྣམ་པ་སྣ་ཚོགས་བགྱིད་པ་ལས། མཚན་གྱུར་ཏེ་དགེ་སློང་མར་རེད་ནས་རྙེད་པ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །\r
བཙུན་པ། རེ་ཞིག་དགེ་སློང་མངོན་མཚན་ཅན་གྱི་སྤྱོད་པ་སྣ་ཚོགས་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ནས་རྙེད་པ་གྲུབ་ན། ཅིར་འགྱུར་ལགས། སྤང་བའི་ལྟུང་\r
བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་མི་ལ་མིར་འདུ་ཤེས་པས་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་\r
འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་\r
པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པར་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་ཀྱི་སྦྱོར་པ་བགྱིས་ལ།\r
བསྙེན་པར་མ་རྫོགས་པ་ལགས་པ་བགྱིས་ན། ཅིར་འགྱུར་ལགས། །ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིད་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་པར་ལགས་པར་བགྱིད་ན། ཅིར་འགྱུར་ལགས། ཉེས་བྱས་སོ། བསྙེན་པར་རྫོགས་\r

\r
ཀར་སྦྱོར་བ་བགྱིས་ལ། བསྙེན་པར་རྫོགས་ཀར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་ལགས་\r
པར་བགྱིས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ་བསྙེན་པར་རྫོགས་ནས་ལགས་པར་བགྱིས་ན། ཅིར་འགྱུར་ལགས། སྤང་བའི་ལྟུང་བྱེད་དུ་\r
འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ་བསྙེན་པར་མ་རྫོགས་པར་ལགས་པར་བགྱིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་གཞན་གྱི་\r
སླད་དུ་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པ་མངོན་མཚན་གྱི་སྤྱོད་པ་རྣམ་པ་སྣ་ཚོགས་\r
བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། ཉེ་དུ་དང་ལྷན་ཅིག་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། ཉེས་\r
བྱས་སོ། །བཙུན་པ། རེ་ཞིག་དགེ་སློང་གིས་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིས་ཀྱང་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། །འདྲ་བས་\r
འདྲ་བ་བརྗོད་ན། ལྟུང་བ་མེད་དོ། །བཙུན་པ། རེ་ཞིག་དགེ་སློང་མ་མངོན་མཚན་ཅན་གྱི་སྤྱོད་པ་རྣམ་པ་སྣ་ཚོགས་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་\r

\r
མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་\r
གྱིས་ཞུས་པ། བཅོམ་ལྡན་འདས་ཀྱིས་ཡང་དགེ་སློང་གང་ཉོ་ཚོང་རྣམ་པ་སྣ་ཚོགས་བྱེད་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི།\r
མངོན་མཚན་ཅན་གྱི་སྤྱོད་པ་ལ་བཤད་པ་ཇི་ལྟ་བ་དེ་བཞིན་དུ་ཉོ་ཚོང་འདི་ལ་ཡང་རྒྱས་པར་བརྗོད་པར་བྱའོ། །སྡོམ་ལ། དེ་ཉིད་ཉམས་དང་ཡུལ་གཞན་དང༌། །མུ་སྟེགས་སོ་བཏང་མིན་\r
དཀར་དང༌། །སྨོན་པ་མཚན་དང་ཕོ་ཉ་དང༌། །ཡོད་དང་འཚོ་བ་དགེ་སློང་མ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་\r
ཀྱིས་དགེ་སློང་གིས་ལྷུང་བཟེད་ལྷག་པ་ཞག་བཅུའི་བར་དུ་བཅང་བར་བྱའོ། །དེ་ལས་འདས་པར་འཆང་ན། ལྟུང་བྱེད་དུ་འགྱུར་རོ། །ཞེས་གསུངས་པ། བཙུན་པ། ལྷུང་བཟེད་དེ་ཉིད་\r
བཅངས་ན་ཡང་ལྟུང་བར་ཡང་འགྱུར་ལ། དེ་ཉིད་བཅངས་ན་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་ལྷུང་བཟེད་ཆེན་པོ་འཆང་བ་ལས། མཚན་\r
གྱུར་ཏེ་དགེ་སློང་མར་རེད་ནས་བཅངས་ན། ཉེས་བྱས་སུ་འགྱུར་རོ། །བཙུན་པ། རེ་ཞིག་དགེ་སློང་གིས་སྤང་བའི་ལྷུང་བཟེད་ཉམས་ན། ལྟུང་བ་བཤགས་པར་བགྱི་ལགས་སམ། ཉེ་བར་\r

\r
འཁོར། བཤགས་པར་བྱའོ། །ལྟུང་བཤགས་ནས་སླར་རྙེད་ན་སྤང་བར་བགྱིའམ། ཉེ་བར་འཁོར། མ་ཡིན་ནོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་ལྷུང་བཟེད་ལྷག་པ་ཞག་\r
བཅུའི་བར་དུ་བཅང་བར་བྱའོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་ལྷུང་བཟེད་ལྷག་པ་དགུང་བཅུའི་བར་བས་ཐལ་བར་བཅངས་ལ། འདི་ལས་ལྷུང་བར་མི་འགྱུར་བ་\r
ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་གིས་ཡུལ་གཞན་ནས་དགེ་སློང་ཞིག་ལ་དགེ་སློང་གི་ལག་ཏུ་ལྷུང་བཟེད་ཅིག་བསྐུར་ན། དེས་ལྷུང་བཟེད་དེ་ཡུན་ཤིན་ཏུ་རིང་\r
པོར་བཅངས་ཀྱང་ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་མུ་སྟེགས་ཅན་གྱི་སྣོད་བཅངས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ལྷུང་\r
བཟེད་སོ་མ་བཏང་བ་ལྷག་པ་བཅངས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ལྷུང་བཟེད་སྐྱ་བོ་ཞིག་བཅངས་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། དགེ་སློང་གིས་ལྷུང་བཟེད་རྙེད་མ་ཐག་ཏུ་སེམས་འཁྲུགས་པར་གྱུར་ན། གང་ནས་བཟུང་སྟེ་དགུང་བཅུར་བགྲང་བར་བགྱི། གང་ནས་རང་གི་སེམས་སོར་ཆུད་པ་ནས་སོ། །བཙུན་པ། དགེ་\r
སློང་གིས་ལྷུང་བཟེད་ལྷག་པ་དགུང་བཅུ་ལས་འདས་པར་བཅངས་ཀྱང་སྤང་བའི་ལྟུང་བྱེད་དུ་མི་འགྱུར་པ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་གིས་ལྷུང་བཟེད་\r

\r
རྙེད་ནས་ཞག་བཅུ་ལོན་པ་དང༌། མཚན་གྱུར་ཏེ་དགེ་སློང་མར་རེད་ནས་འཆང་ནའོ། །བཙུན་པ། དགེ་སློང་མས་ལྷུང་བཟེད་ལྷག་པ་དགུང་གཅིག་ལྷག་པར་བཅངས་\r
ཀྱང་ལྟུང་བར་མི་འགྱུར་བ་ལྟ་མཆིས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་མས་ལྷུང་བཟེད་རྙེད་མ་ཐག་ཏུ་མཚན་གྱུར་ཏེ་དགེ་སློང་དུ་རེད་ནས་འཆང་ནའོ། །བཙུན་པ། དགེ་\r
སློང་གིས་ཡུན་ཤིན་ཏུ་རིང་མོ་ཞིག་ཏུ་ལྷུང་བཟེད་ལྷག་པར་བཅངས་ན། འདི་ལ་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་གིས་\r
དགེ་སློང་ཞིག་ལ་ལྷུང་བཟེད་ཀྱི་ཕྱིར་དགེ་སློང་མངགས་ན། དེ་ནས་ལྷུང་བཟེད་དེ་བླངས་ཏེ་ཡུན་ཤིན་ཏུ་རིང་མོ་ཞིག་ཏུ་བཅངས་ཀྱང་ལྟུང་བ་མེད་དོ། །བཙུན་པ། དགེ་སློང་ལ་ལྷུང་\r
བཟེད་གཅིག་ཅིག་བདོག་ཅིང་མཆིས་ལ། དེ་ཉིད་ཀྱང་སྤང་བར་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། བྱིན་གྱིས་མ་བརླབས་པར་བཅངས་ནའོ། །བཙུན་པ། དགེ་\r
སློང་གིས་ནམ་འཚོའི་བར་དུ་ལྟུང་བཟེད་ལྟག་པ་བཅངས་ཀྱང་ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་ཞག་བཅུ་ཚུན་ཆད་དུས་ལས་\r
འདས་ནའོ། །བཙུན་པ། རེ་ཞིག་བསླབ་པ་སྩལ་པ་ལྷུང་བཟེད་ལྷག་པ་དགུང་བཅུ་ལས་འདས་པར་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་ནི། ལྷུང་\r

\r
བཟེད་ལྷག་མ་ཞག་ཅིག་ལས་འདས་པར་འཆང་ན། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ལྟུང་བ་མེད་དོ། །སྔར་ལྟུང་བ་བྱུང་བ་ལ་\r
སོགས་པ་ལ་ནི། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བའོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་ལྷུང་བཟེད་ལྷན་པ་ལྔ་མེད་པ་སྤྱད་བཟོད་པ་ཡོད་བཞིན་དུ་བཟང་པོ་\r
འདོད་པའི་ཕྱིར་ལྷུང་བཟེད་གསར་པ་གཞན་ཚོལ་ཞིང༌། ལྷུང་བཟེད་གྲུབ་ན། སྤང་བའི་ལྟུང་བྱེད་དོ། །དགེ་སློང་དེས་ལྷུང་བཟེད་དེ། དགེ་སློང་གི་འཁོར་ལ་དབུལ་བར་བྱ་ཞིང༌།\r
དགེ་སློང་གི་འཁོར་དེའི་ལྷུང་བཟེད་ཐ་མར་གྱུར་པ་གང་ཡིན་པ་དེ། དགེ་སློང་དེ་ལས་ཕྱིས་དགེ་སློང་ཁྱོད་ཀྱིས་ལྷུང་བཟེད་འདི་བྱིན་གྱིས་བརླབ་པར་མི་བྱ། གཏང་བར་མི་བྱ། གཞན་ལ་\r
སྦྱིན་པར་མི་བྱ་བར་ཆག་པའི་མཐར་ཐུག་གི་བར་དུ་ཁད་ཀྱིས་དལ་བུ་དལ་བུས་སྤྱད་པར་བྱའོ། །ཞེས་སྦྱིན་པར་བྱ་སྟེ། དེ་ལ་དེ་ནི། ཆོ་ག་ཡིན་ནོ། །ཞེས་གསུངས་པ་གང་ལགས་པ། བཙུན་\r
པ༑ རེ་ཞིག་དགེ་སློང་གིས་ཕོ་ཉ་ལས་ལྷུང་བཟེད་གཉིས་པ་བཙལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །ཕོ་ཉ་ལས་ཇི་ལྟར་\r

\r
ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་ལྷུང་བཟེད་གཉིས་པ་བཙལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན།\r
ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་སྨྱོན་པ་ལས་ལྷུང་བཟེད་གཉིས་པ་ཚོལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས།\r
ཉེས་བྱས་ཁོ་ནའོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ལས་ལྷུང་བཟེད་གཉིས་པ་ཚོལ་ན།\r
ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྡོམ་ལ། མུ་སྟེགས་ཅན་དང་ཟ་མ་ཉིད། །དེ་བཞིན་ཉིད་དུ་མཚན་དང་ཡང༌། །ཐུན་མོང་\r
དང་ནི་བཞི་ཚན་ཉིད། །ཡོ་བྱད་རྣམས་དང་དགེ་སློང་མ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་\r
ཏུ་རྒྱུ་རྣམས་ལས་ལྷུང་བཟེད་གཉིས་པ་ཚོལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་མུ་\r
སྟེགས་ཅན་གྱི་སྣོད་བསླངས་ན། ཅིར་འགྱུར་ལགས། ཉེས་བྱས་སོ། །སྣོད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ།། །།འདུལ་བ་གཞུང་བླ་མ། བམ་པོ་བདུན་པ།\r

\r
བཙུན་པ། རེ་ཞིག་དགེ་སློང་གིས་ཟ་མ་ལས་ལྷུང་བཟེད་གཉིས་པ་བཙལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་མ་\r
ནིང་དང༌། མ་ནིང་མོ་དང༌། མཚན་གཉིས་པ་ལས་ལྷུང་བཟེད་གཉིས་པ་ཚོལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ།\r
རེ་ཞིག་དགེ་སློང་གིས་ལྷུང་བཟེད་སྤྱད་བཟོད་པ་མཆིས་བཞིན་དུ་ལྷུང་བཟེད་གཉིས་པ་བསླངས་པ་ལས། མཚན་གྱུར་ཏེ་དགེ་སློང་མར་རེད་ནས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་\r
འགྱུར་རོ། །བཙུན་པ། རེ་ཞིག་དགེ་སློང་མས་ལྷུང་བཟེད་སྤྱད་བཟོད་པ་མཆིས་བཞིན་དུ་ལྷུང་བཟེད་གཉིས་པ་བཙལ་པ་ལས། མཚན་གྱུར་ཏེ་དགེ་སློང་དུ་རེད་ནས་ཐོབ་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ལྷུང་བཟེད་སྤྱད་བཟོད་པ་མཆིས་བཞིན་དུ་ཁྱིམ་བདག་གམ། ཁྱིམ་བདག་གི་མཆིས་བྲང་ལས་ལྷུང་བཟེད་གཉིས་པ་བཙལ་\r
བ་ལས། དེ་གཉིས་ཀ་མཚན་གྱུར་ཏེ་མཚན་གྱུར་ནས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ལྷུང་བཟེད་སྤྱད་བཟོད་པ་མཆིས་བཞིན་\r
དུ་ཁྱིམ་བདག་གམ། ཁྱིམ་བདག་གི་མཆིས་བྲང་ཉེ་དུ་མ་ལགས་པ་ལས་ལྷུང་བཟེད་གཉིས་པ་བཙལ་བ་ལས། དེ་གཉིས་ཀའི་མཚན་གྱུར་ཏེ་མཚན་གྱུར་ནས་ཐོབ་ན། ཅིར་འགྱུར་\r

\r
ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་མ་རྫོགས་པར་བསླངས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་\r
པར་མ་རྫོགས་པར་བསླངས་ལ། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་ལ། བསྙེན་པར་རྫོགས་ནས་གྲུབ་ན། ཅིར་འགྱུར།\r
ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ། བསྙེན་པར་རྫོགས་ནས་\r
གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་བསླངས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་\r
ནས་བསླངས་ལ། བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གཉིས་ཀྱིས་ལྷུང་བཟེད་གཅིག་བསླངས་ན། ཅིར་འགྱུར་ལགས།\r
ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་མི་ལ་མིར་འདུ་ཤེས་པས། ལྷུང་བཟེད་གཉིས་པ་བསླངས་ན། ཅིར་འགྱུར་\r
ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ལྷུང་\r

\r
བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །མི་\r
མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་དགེ་སློང་\r
གི་ཡོ་བྱད་དག་གམ། རིན་གྱིས་ལྷུང་བཟེད་གཉིས་པ་ཚོལ་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསླབ་པ་སྩལ་བས། ལྷུང་བཟེད་སྤྱད་བཟོད་པ་མཆིས་བཞིན་དུ་ལྷུང་\r
བཟེད་གཉིས་པ་ཚོལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ལྷུང་བཟེད་སྤྱད་བཟོད་\r
པ་མཆིས་བཞིན་དུ་ལྷུང་བཟེད་གཉིས་པ་ཚོལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་\r
དང༌། དགེ་ཚུལ་མ་རྣམས་ཀྱིས་ལྷུང་བཟེད་སྤྱད་བཟོད་པ་མཆིས་བཞིན་དུ་ལྷུང་བཟེད་གཉིས་པ་བཙལ་ན། ཅིར་འགྱུར་ལགས། ཉེས་བྱས་སོ། །ལྷུང་བཟེད་ཐོབ་ན། ཅིར་འགྱུར་ལགས། ཉེས་བྱས་ཁོ་\r
ནའོ། །སྔར་ལྟུང་བ་བྱུང་བ་ལ་སོགས་པ་ལ་ཉེས་བྱས་སུ་འགྱུར་ཏེ། སྔ་མ་བཞིན་ནོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། སྨྱོན་པ་དང་ནི་སེམས་གཡེངས་\r

\r
དང༌། །ཚོར་བ་འོན་པ་འགྲོ་བ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་\r
རང་གིས་བསླངས་པའི་དོག་པས། ཐ་ག་པ་ཉེ་དུ་མ་ཡིན་པ་ལ་ཆོས་གོས་འཐག་ཏུ་འཇུག་ན། ཆོས་གོས་གྲུབ་ན་སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ།\r
བཙུན་པ། རེ་ཞིག་དགེ་སློང་གིས་ཕོ་ཉ་ལས་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་\r
དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པ་དང༌། གཞན་གྱི་སླད་དུ་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་ཐ་ག་པ་སྨྱོན་པ་ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཐ་ག་པ་སེམས་གཡེང་པ་དང༌། ཚོར་\r
བས་ཉམ་ཐག་པ་དང༌། འོན་པ་དང༌། གླེན་པ་དང༌། འགྲོ་བ་གཞན་དུ་གནས་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་བྱས་\r
སོ༑ ༑སྡོམ་ལ། མ་ནིང་ཟ་མ་ཉིད་དང་ནི། །དེ་བཞིན་ཐུན་མོང་མཚན་དང་ནི། །མི་རུང་བ་དང་བདུན་ཚན་ཉིད། །བཞི་ཚན་སློབ་དང་དགེ་སློང་མ། །བཙུན་པ། རེ་ཞིག་དགེ་སློང་གིས་ཐ་ག་པ་\r

\r
མ་ནིང་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཐ་ག་པ་ཟ་མ་དང༌། མ་ནིང་དང༌། མཚན་གཉིས་པ་ཉེ་དུ་མ་ལགས་པ་\r
ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཐུན་མོང་གི་ཆོས་གོས་ཤིག་ཐ་ག་པ་ཉེ་དུ་མ་ལགས་པ་ལ་འཐག་ཏུ་སྩལ་ནས་\r
ཆོས་གོས་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་པ་ལས། མཚན་གྱུར་ཏེ་དགེ་སློང་མར་རེད་ནས་\r
ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་པ་ལས། མཚན་གྱུར་ཏེ་དགེ་སློང་\r
དུ་རེད་ནས་ཐོབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། དགེ་སློང་གིས་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ཀྱང་སྤང་\r
བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌།\r
གཉི་ག་མི་རུང་བར་གྱུར་པ་སྟེ། མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་ཐ་ག་པ་ཉེ་དུ་མ་ཡིན་པ་ལ་འཐག་ཏུ་བཅུག་ནས་ཆོས་གོས་གྲུབ་ན།\r

\r
ཉེས་བྱས་སུ་འགྱུར་རོ། །བཙུན་པ། རེ་ཞིག་བསྙེན་པར་མ་རྫོགས་པ་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་པའི་ཆོས་གོས་བགྱིས་ལ། བསྙེན་\r
པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་\r
མ་རྫོགས་པར་སྦྱོར་བ་བགྱིས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་གྲུབ་ན། ཅིར་འགྱུར་\r
ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་\r
པར་རྫོགས་ནས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་\r
བྱས་སོ། །བཙུན་པ། རེ་ཞིག་དགེ་སློང་གིས་ཐ་ག་པ་མི་མ་ལགས་པ་ལ་མི་མ་ལགས་པར་འདུ་ཤེས་པས་ཆོས་གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། ཉེས་\r
བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་ལ་མིར་འདུ་ཤེས་\r

\r
ན༑ ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ཐ་ག་པ་ཉེ་དུ་མ་ལགས་པ་ལ་ཉེ་དུ་མ་ལགས་པར་འདུ་ཤེས་པས་ཆོས་གོས་འཐག་ཏུ་སྩལ་ནས་ཆོས་\r
གོས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །ཉེ་དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །ཉེ་དུ་ལ་ཉེ་དུ་མ་ལགས་པར་འདུ་ཤེས་ན།\r
ཅིར་འགྱུར་ལགས། ཉེས་བྱས་སོ། །ཉེ་དུ་ལ་ཉེ་དུ་ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསླབ་པ་སྩལ་པས་ཐ་ག་པ་ཉེ་དུ་མ་ལགས་པ་ལ་ཆོས་\r
གོས་འཐག་ཏུ་སྩལ་ནས་ཆོས་གོས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་ཐ་ག་པ་ཉེ་དུ་མ་ལགས་པ་ལ་ཆོས་གོས་འཐག་ཏུ་སྩལ་\r
ནས་ཆོས་གོས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མས་ཐ་ག་པ་ཉེ་དུ་མ་ལགས་པ་ཆོས་གོས་འཐག་ཏུ་སྩལ་ན། ཅིར་\r
འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་ཏེ། སྔ་མ་བཞིན་ནོ། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གི་ཕྱིར་ཁྱིམ་བདག་གམ། ཁྱིམ་བདག་གི་ཆུང་མ་ཉེ་དུ་མ་ཡིན་པས་ཐ་ག་པ་ཉེ་དུ་མ་ཡིན་པ་\r

\r
ལ་ཆོས་གོས་འཐག་ཏུ་བཅུག་པ་ལས། དེ་ལ་གལ་ཏེ་དགེ་སློང་དེ་ལ་སྔར་མ་བསྟབས་པར་རྣམ་པར་རྟོག་པ་འགའ་ཞིག་རིག་ནས་ཐ་ག་པ་ཉེ་དུ་མ་ཡིན་པའི་\r
གན་དུ་སོང་སྟེ་འདི་སྐད་ཅེས། ཚེ་དང་ལྡན་པ་ཐ་ག་པ་ཤེས་པར་གྱིས་ཤིག །ཆོས་གོས་འདི་ཁོ་བོའི་ཕྱིར་འཐག་གི། ཚེ་དང་ལྡན་པ་ཐ་ག་པ་ཆོས་གོས་འདི་བཟང་པོ་ཞེང་ཆེ་བ་དང༌། ཁྲུ་\r
རིང་བ་དང༌། ཐར་གྱིས་ཞག་པ་དང༌། ཐག་རན་བཟང་བར་ལེགས་པར་གྱིས་ཤིག །ཚེ་དང་ལྡན་པ་ཐ་ག་པ། འདི་ལྟར་ཁོ་བོས་གླ་རྔན་འདི་ལྟ་སྟེ། བཟའ་བ་དང༌། བཅའ་བ་དང༌།\r
བཟའ་རྒྱུ་ཅུང་ཟད་ཅིག་སྦྱིན་ནོ། །ཞེས་སྨྲས་ནས་དེ་ལ་གལ་ཏེ་དགེ་སློང་དེས་ཆོས་གོས་བསྒྲུབ་པའི་ཕྱིར་གླ་རྔན་འདི་ལྟ་སྟེ། བཟའ་བ་དང༌། བཅའ་བ་དང༌། བཟའ་རྒྱུ་ཅུང་ཟད་ཅིག་སྦྱིན་\r
ཞིང་གྲུབ་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ་སྟེ། གཞུང་ལྷག་མ་ནི། འཐག་ཏུ་འཇུག་པའི་སྤང་བ་ལ་ཇི་སྐད་དུ་བཤད་པ་དེ་བཞིན་དུ་ལྷག་པ་\r
འཐག་ཏུ་འཇུག་པའི་སྤང་བ་འདི་ལ་ཡང་བརྗོད་པར་བྱའོ། །ཐ་དད་དུ་བྱ་བ་ཅི་ཡོད་ཅེ་ན། བཙུན་པ། རེ་ཞིག་དགེ་སློང་གིས་རྣམ་པར་རྟོག་པ་རིག་ནས་ཕོ་ཉ་ལས་བསླངས་ན། ཅིར་འགྱུར་\r
ལགས། ཉེས་བྱས་སོ། །ཆོས་གོས་ཐོབ་ན། ཅིར་འགྱུར་ལགས། ཉེས་བྱས་ཁོ་ནའོ། །ཞེས་བྱ་བ་ལ་སོགས་པ་བརྗོད་པར་བྱའོ། །བཙུན་པ། རེ་ཞིག་དགེ་སློང་གིས་རྣམ་པར་རྟོག་པ་\r

\r
རིག་ནས་ཐ་ག་པ་ཉེ་དུ་མ་ལགས་པ་མིར་འདུ་ཤེས་པས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་མ་ལགས་\r
པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་\r
བྱས་སོ། །གྲུབ་ན། སྔ་མ་བཞིན་ནོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །གྲུབ་ན། སྔ་མ་བཞིན་ནོ། །བཙུན་པ། རེ་ཞིག་དགེ་སློང་གིས་རྣམ་པར་རྟོག་པ་རིག་\r
ནས་ཐ་ག་པ་ཉེ་དུ་མ་ལགས་པ་ལ་ཉེ་དུ་མ་ལགས་པར་འདུ་ཤེས་པས་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །ཉེ་\r
དུ་མ་ལགས་པ་ལ་ཉེ་དུར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །ཉེ་དུ་ལ་ཉེ་དུ་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །ཉེ་དུ་ལ་ཉེ་དུར་འདུ་ཤེས་ན། ཅིར་\r
འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསླབ་པ་སྩལ་པས་རྣམ་པར་རྟོག་པ་རིག་ནས་ཐ་ག་པ་ཉེ་དུ་མ་ལགས་པ་ལ་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་\r
འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་རྣམ་པར་རྟོག་པ་རིག་ནས་ཐ་ག་པ་ཉེ་དུ་མ་ལགས་པ་ལ་སློང་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་\r

\r
ན༑ ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མས་རྣམ་པར་རྟོག་པ་རིག་ནས་ཐ་ག་པ་ཉེ་དུ་མ་ལགས་པ་ལ་སློང་ན། ཅིར་\r
འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་ཏེ། སྔ་མ་བཞིན་ནོ། །སྡོམ་ལ། ཕོ་ཉ་ཡི་གེ་ལག་བརྡ་\r
དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་གཡེངས་དང༌། །ཚོར་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ།\r
བཅོམ་ལྡན་འདས་ཀྱིས་ཡང་དགེ་སློང་ལ་ཆོས་གོས་བྱིན་ནས་དེའི་འོག་ཏུ་ཁྲོས་འཁྲུགས་རྔམ་པར་གྱུར་ཏེ། ཡིད་མ་རངས་ནས་འཕྲོག་གམ་འཕྲོག་ཏུ་འཇུག་ཅིང༌། དེ་ལ་འདི་སྐད་ཅེས། དགེ་སློང་\r
ཁྱོད་ལ་ཆོས་གོས་མི་སྦྱིན་གྱི། ཕྱིར་བྱིན་ཅིག །ཅེས་ཟེར་ན། དགེ་སློང་དེས་ཆོས་གོས་དེ་ལྷག་མ་ཡོད་ན། ཕྱིར་སྦྱིན་པར་བྱ་ཞིང་བཏང་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་\r
པ༑ བཙུན་པ། རེ་ཞིག་དགེ་སློང་གིས་ཆོས་གོས་བྱིན་པ་ཕོ་ཉ་ལས་འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ལ་ཆོས་གོས་སྩལ་ནས་ཡི་གེ་དང༌། ལག་བརྡ་\r
དང༌། གཞན་ལ་སྙད་འདོགས་པ་དང༌། བརྒྱུད་པ་དང༌། གཞན་གྱི་སླད་དུ་འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་སྨྱོན་པ་ལ་ཆོས་གོས་སྩལ་\r

\r
ནས་འཕྲོག་གམ་འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་གཡེངས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་ལ་ཆོས་གོས་སྩལ་ནས་འཕྲོག་གམ་\r
འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་འདི་ལས་ཕྱི་རོལ་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་\r
ལ་ཆོས་གོས་སྩལ་ནས་འཕྲོག་གམ་འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་འགྲོ་བ་གཞན་དུ་གནས་པ་ལ་ཆོས་གོས་སྩལ་ནས་འཕྲོག་གམ་\r
འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཁྱིམ་པ་དག་ལ་སོགས་པ་དང༌། །དེ་བཞིན་ཐུན་མོང་མཚན་དང་ནི། །མི་ཆོག་པ་དང་མི་རུང་ཉིད། །བཞི་ཚན་པ་ནི་ཐ་མ་ཡིན། །བཙུན་པ།\r
རེ་ཞིག་དགེ་སློང་གིས་ཁྱིམ་པ་ལ་ཆོས་གོས་སྩལ་ནས་འཕྲོག་གམ་འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཁས་བླངས་པ་དགེ་སློང་ཟ་མ་དང༌། མ་ནིང་དང༌། དགེ་སློང་\r
མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་\r
པ་ཅན་དང༌། སྔར་ལྟུང་བ་བྱུང་བ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་དབྱེན་བགྱིས་\r

\r
པའི་དགེ་སློང་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་དེ་བཞིན་གཤེགས་པ་ལ་\r
ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་པ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r
རོ༑ ༑བཙུན་པ། རེ་ཞིག་དགེ་སློང་གིས་དགེ་སློང་མ་དང༌། དགེ་ཚུལ་དང༌། དགེ་ཚུལ་མ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་གིས་དགེ་སློང་ལ་ཆོས་གོས་སྩལ་ནས་ཁྱིམ་པ་འཕྲོག་ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་\r
སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། དགེ་འདུན་གྱི་དབྱེན་བགྱིས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་\r
འབྱིན་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བགྱི་བ་དང༌། དང་པོ་མི་མཐུན་པ་ཅན་དང༌།\r
སྔར་ལྟུང་བ་བྱུང་བ་དང༌། ཁས་བླངས་པ་དང༌། བསླབ་པ་སྩལ་པ་དང༌། དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་འཕྲོག་ཏུ་སྩལ་ན། ཅིར་\r

\r
འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གཉིས་ཀྱིས་དགེ་སློང་ལ་ཆོས་གོས་ཐུན་མོང་བ་ཞིག་སྩལ་ཏེ། དེ་ནས་སླད་ཀྱིས་གཅིག་གིས་འཕྲོག་གམ་འཕྲོག་ཏུ་\r
སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་ལ་ཆོས་གོས་སྩལ་ནས་འཕྲོག་པ་ལས། མཚན་གྱུར་ཏེ་དགེ་སློང་མར་རེད་ནས་གྲུབ་ན། ཅིར་ལགས། ཉེས་བྱས་\r
བཙུན་པ། རེ་ཞིག་དགེ་སློང་མས་དགེ་སློང་མ་ལ་ཆོས་གོས་སྩལ་ནས་འཕྲོག་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་\r
སློང་ལ་ཆོས་གོས་ཁྲུ་གང་བས་ཆུང་བ་ཞིག་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་ལ་ཆོས་གོས་སྩལ་ནས་\r
འཕྲོག་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། སྤུན་མི་རུང་ལ་རྒྱུ་རུང་བ་དང༌།\r
གཉི་ག་མི་རུང་བར་གྱུར་པ་སྟེ། མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པའོ། །དེ་ལྟ་བུའི་ཆོས་གོས་སྩལ་ནས་འཕྲོག་གམ།\r
འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ཆོས་གོས་སྩལ་ནས་འཕྲོག་གམ། འཕྲོག་\r

\r
ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྩལ་ནས་འཕྲོག་གམ། འཕྲོག་ཏུ་\r
སྩལ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །\r
བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་\r
པར་འཕྲོག་པའི་སྦྱོར་བ་བགྱིས་ལ། བསྙེན་པར་མ་རྫོགས་པར་འཕྲོག་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་འཕྲོག་པའི་སྦྱོར་བ་བགྱིས་ལ། བསྙེན་པར་རྫོགས་ཀར་\r
འཕྲོག་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་འཕྲོག་པའི་སྦྱོར་བ་བགྱིས་ལ། བསྙེན་པར་རྫོགས་ཏེ་འཕྲོག་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་\r
ཀར་འཕྲོག་པའི་སྦྱོར་བ་བགྱིས་ལ། བསྙེན་པར་རྫོགས་ཀར་འཕྲོག་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་འཕྲོག་པའི་སྦྱོར་བ་བགྱིས་ལ། བསྙེན་པར་རྫོགས་ནས་\r
འཕྲོག་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་འཕྲོག་པའི་སྦྱོར་བ་བགྱིས་ལ། བསྙེན་པར་རྫོགས་ནས་འཕྲོག་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r

\r
རོ༑ ༑བསྙེན་པར་རྫོགས་ནས་འཕྲོག་པའི་སྦྱོར་བ་བགྱིས་ལ། བསྙེན་པར་མ་རྫོགས་པར་འཕྲོག་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པ་ལ་དགེ་སློང་ལ་ཆོས་གོས་\r
སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་དགེ་སློང་མ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་\r
སྩལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་སློང་མ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r
རོ༑ ༑དགེ་སློང་མས་དགེ་སློང་དང༌། དགེ་ཚུལ་དང༌། དགེ་སློབ་མ་དང༌། དགེ་ཚུལ་མ་ལ་ཆོས་གོས་སྩལ་ནས་འཕྲོག་གམ། འཕྲོག་ཏུ་སྩལ་ན། ཅིར་འགྱུར་ལགས། ཉེས་བྱས་སོ། །དགེ་སློབ་མ་དང༌།\r
དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །སྡོམ་ལ། སེམས་གཡེངས་པ་དང་དུས་ལས་འདས། །དེ་བཞིན་མཚན་དང་ཐུན་\r
མོང་དང༌། །མི་རུང་བཞི་ཚན་དུས་མ་ཡིན། །དགེ་སློང་མ་ནི་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས།\r
དགེ་སློང་གིས་སྟོན་ཟླ་འབྲིང་པོ་ཉིན་ཞག་བཅུས་མ་ཚང་བ་ཚུན་ཆད་དུ་བརྟད་པ་ལས་བྱུང་བའི་ཆོས་གོས་ཤིག་རྙེད་ལ། འདོད་ན། དགེ་སློང་དེས་ཆོས་གོས་དེ་བླང་བར་བྱའོ། །བླངས་ནས་ཆོས་གོས་སྦྱིན་\r

\r
པའི་དུས་ཀྱི་ཚེའི་བར་དུ་བཅང་བར་བྱའོ། །དེ་ལས་འདས་པར་འཆང་ན། སྤང་པའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་བརྟད་པ་ལས་\r
བྱུང་བའི་ཆོས་གོས་ཤིག་ཆོས་གོས་སྩལ་པའི་དུས་ཀྱི་ཚེ་ལས་འདས་པར་བཞག་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་\r
གིས་ཆོས་གོས་རྙེད་མ་ཐག་ཏུ་སེམས་གཡེངས་པར་གྱུར་ནའོ། །བཙུན་པ། དགེ་སློང་གིས་ཇི་སྲིད་འཚོའི་བར་དུ་བརྟད་པ་ལས་བྱུང་བའི་ཆོས་གོས་བཅངས་ཀྱང་སྤང་བའི་ལྟུང་བྱེད་དུ་མི་འགྱུར་བ་\r
ལྟ་མཆིས་ལགས་སམ། ཉེ་བར་འཁོར། ཡོད་དེ། ཆོས་གོས་སྦྱིན་པའི་དུས་ཀྱི་ནང་རོལ་དུ་དུས་བྱས་ནའོ། །བཙུན་པ། རེ་ཞིག་དགེ་སློང་བརྟད་པ་ལས་བྱུང་བའི་ཆོས་གོས་ཤིག །ཆོས་གོས་སྩལ་པའི་\r
དུས་ཀྱི་བར་ལས་འདའ་བར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་བརྟད་པ་ལས་བྱུང་བའི་ཆོས་གོས་ཤིག་ཆོས་གོས་\r
སྩལ་བའི་དུས་ཀྱི་བར་ལས་འདའ་བར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བརྟད་པ་ལས་བྱུང་བའི་ཆོས་གོས་ཐུན་\r
མོང་བ་ཞིག། ཆོས་གོས་སྩལ་པའི་དུས་ལས་འདས་པར་བཞག་ན། ཅིར་འགྱུར་ལགས། ཉེས་བྱས་སོ། །བཙུན་པ། དགེ་སློང་གིས་བརྟད་པ་ལས་བྱུང་བའི་ཆོས་གོས་སྩལ་པའི་དུས་ཀྱི་བར་ལས་འདས་\r

\r
པར་བཞག་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་\r
རུང་བར་གྱུར་ནའོ། །མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པ་སྟེ། དེ་ལྟ་བུའི་ཆོས་གོས་ཤིག་ཆོས་གོས་སྦྱིན་པའི་དུས་ལས་འདས་པར་བཞག་ན་\r
ཉེས་བྱས་སུ་འགྱུར་རོ། །བཙུན་པ། རེ་ཞིག་དགེ་སློང་གིས་ཆོས་གོས་སྩལ་པའི་དུས་ལས་འདས་པ་ལ་འདས་པར་འདུ་ཤེས་པས་ཆོས་གོས་བཞག་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །འདས་\r
པ་ལ་མ་འདས་པར་འདུ་ཤེས་པས་བཞག་ན། ཅིར་འགྱུར་ལགས། ལྟུང་བ་མེད་དོ། །མ་འདས་པ་ལ་འདས་པར་འདུ་ཤེས་པས་བཞག་ན། ཅིར་འགྱུར་ལགས། ཉེས་བྱས་སོ། །མ་འདས་པ་ལ་མ་འདས་པར་འདུ་\r
ཤེས་པར་བཞག་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། དགག་དབྱེ་མ་བགྱིས་པར་རྒྱལ་པོས་ཤོལ་བོར་ན། དགེ་སློང་གིས་བརྟད་པའི་ཆོས་གོས་ཇི་ལྟར་བསྒྲུབ་པར་བགྱི། ཉེ་བར་འཁོར། ཇི་ལྟར་\r
གནས་པར་དམ་བཅས་པ་བཞིན་ནོ། །བརྟད་པ་ལས་བྱུང་བའི་ཆོས་གོས་དགུང་བཅུ་འདས་པ་ཞེས་བགྱིའམ། དགུང་བཅུ་འདས་པ་ཞེས་མི་བགྱི། བཀའ་སྩལ་པ། ཞག་བཅུ་འདས་པ་ཞེས་མི་བྱའོ། །བཙུན་པ། བརྟད་\r
པ་ལས་བྱུང་བའི་ཆོས་གོས་དུས་མ་ཡིན་པའི་ཆོས་གོས་སུ་བགྱིར་རུང་ལགས་སམ། ཉེ་བར་འཁོར། མི་རུང་ངོ༌། །བཙུན་པ། བཅོམ་ལྡན་འདས་ཀྱིས་བརྟད་པ་ལས་བྱུང་བའི་ཆོས་གོས། ཆོས་གོས་སྦྱིན་པའི་དུས་ཀྱི་བར་\r

\r
དུ་ཆོངས་ཤིག་ཅེས་གསུངས་པ་གང་ལགས་པ། བཙུན་པ། ཆོས་གོས་སྩལ་བའི་དུས་གང་ལགས། ཉེ་བར་འཁོར། དུས་ནི། དགག་དབྱེ་སྟེ། དགག་དབྱེ་མ་བྱས་པས་ནི། ཐམས་ཅད་དུ་དུས་མ་\r
ཡིན་པ་ཁོ་ནའོ། །བཙུན་པ། རེ་ཞིག་བསླབ་པ་སྩལ་པས་བརྟད་པ་ལས་བྱུང་བའི་ཆོས་གོས་ཤིག་ཆོས་གོས་སྩལ་པའི་དུས་ཀྱི་བར་ལས་འདས་པར་བཞག་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r
རོ༑ ༑བཙུན་པ། རེ་ཞིག་དགེ་སློང་མས་བརྟད་པ་ལས་བྱུང་བའི་ཆོས་གོས་ཤིག། ཆོས་གོས་སྩལ་པའི་དུས་ལས་འདས་པར་བཞག་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་དང༌། དགེ་\r
ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །སྡོམ་ལ། མི་རུང་བ་དང་བཞི་ཚན་ཉིད། །དེ་བཞིན་དུ་ནི་བར་ཆད་དང༌། །སྡོམ་པ་དགེ་འདུན་ནམ་\r
མཁའ་དང༌། །དེ་བཞིན་ཚན་དང་དགེ་སློང་མ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་རབ་ཏུ་མང་པོ་གནས་མལ་དགོན་པ་\r
དོགས་པ་དང་བཅས་པར་གྲགས་པ། འཇིགས་པ་དང་བཅས་པར་གྲགས་པ། འཇིགས་པ་ཐ་དད་པས་འཇིགས་སུ་རུང་བ་དང་བཅས་པར་གྲགས་པ་དག་ཏུ་དབྱར་ཕྱི་མར་གྱུར་ལ། དགེ་སློང་དགོན་པ་\r
བས༑ འདོད་ན། ཆོས་གོས་གསུམ་ལས་ཆོས་གོས་གང་ཡང་རུང་བ་ཁྱིམ་གྱི་ནང་དུ་གཞག་པར་བྱའོ། །དགེ་སློང་དགོན་པ་པ་ལ་ཆོས་གོས་དེ་དང་མཚམས་ཀྱི་ཕྱི་རོལ་ཏུ་འབྲལ་དགོས་པ་དེ་ལྟ་བུའི་རྐྱེན་ཞིག་\r

\r
བྱུང་ན༑ དགེ་སློང་དགོན་པ་པ་དེས་ཞག་དྲུག་གི་མཐའ་ཚུན་ཆད་དུ་ཆོས་གོས་དང་མཚམས་ཀྱི་ཕྱི་རོལ་ཏུ་འབྲལ་བར་བྱའོ། །དེ་ལས་འདས་པར་འབྲལ་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་\r
གང་ལགས་པ། བཙུན་པ། དགེ་སློང་དགུང་དྲུག་ལས་འདས་པར་ཆོས་གོས་དེ་དང་མཚམས་ཀྱི་སླད་རོལ་ཏུ་འབྲལ་བར་བགྱིད་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་\r
འཁོར། ཡོད་དེ། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་ནི། རྔ་བལ་དང༌། བ་ལང་གི་སྤུ་དང༌།\r
རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པ་སྟེ། དེ་ལྟ་བུའི་ཆོས་གོས་དང་ཞག་དྲུག་འདས་པར་མཚམས་ཀྱི་ཕྱི་རོལ་ཏུ་འབྲལ་བར་བྱེད་ན། ཉེས་བྱས་སུ་འགྱུར་རོ། །བཙུན་\r
བ༑ རེ་ཞིག་དགུང་དྲུག་འདས་པ་ལ་འདས་པར་འདུ་ཤེས་པས་ཆོས་གོས་དང་མཚམས་ཀྱི་སླད་རོལ་ཏུ་འབྲལ་བར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །འདས་པ་ལ་\r
མ་འདས་པར་འདུ་ཤེས་པས་འབྲལ་བར་བགྱིད་ན། ཅིར་འགྱུར་ལགས། ལྟུང་བ་མེད་དོ། །མ་འདས་པ་ལ་འདས་པར་འདུ་ཤེས་པས་འབྲལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །\r
མ་འདས་པ་ལ་མ་འདས་པར་འདུ་ཤེས་པས་འབྲལ་བར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། དགེ་སློང་དགུང་དྲུག་ལས་འདས་པར་ཆོས་གོས་དེ་དང་མཚམས་ཀྱི་སླད་རོལ་ཏུ་འབྲལ་\r

\r
བར་བགྱིད་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་དེ་འོང་བ་ན། བར་ཆད་བརྒྱད་ལས་བར་ཆད་\r
གང་ཡང་རུང་བ་ཞིག་ཉེ་བར་གནས་པར་གྱུར་ནའོ། །བཙུན་པ། དགེ་སློང་དགུང་དྲུག་ལས་འདས་པར་ཆོས་གོས་དེ་དང་མཚམས་ཀྱི་སླད་རོལ་ཏུ་འབྲལ་བར་བགྱིད་ཀྱང་སྤང་བའི་ལྟུང་བྱེད་དུ་མི་འགྱུར་\r
བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་དེས་ཆོས་གོས་དང་འབྲལ་བའི་སྡོམ་པ་ཐོབ་པར་གྱུར་ནའོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་ཆོས་གོས་\r
ཤིག་བྱིན་གྱིས་བརླབས་ཏེ་བཞག་ནས་དགུང་དྲུག་ལས་འདས་པར་ཆོས་གོས་དེ་དང་མཚམས་ཀྱི་སླད་རོལ་ཏུ་འབྲལ་བར་བགྱིད་ན། བྲལ་བར་བགྱིད་ན། བྲལ་བ་ཞེས་བགྱིའམ། མ་བྲལ་བ་ཞེས་བགྱི། ཉེ་བར་འཁོར་\r
བྲལ་བ་ཞེས་བྱའོ། །ཆོས་གོས་དེ་སྤང་བར་བགྱིའམ། ཉེ་བར་འཁོར། མ་ཡིན་ཏེ། ལྟུང་བྱེད་འབའ་ཞིག་པས་བཤགས་པར་བྱའོ། །བཙུན་པ། རེ་ཞིག་དགེ་སློང་གིས་ཁྱིམ་གྱི་ནང་དུ་ཆོས་གོས་\r
བཞག་ནས་དེ་ནམ་མཁའ་ལ་མཆིས་ཏེ་དགུང་ལས་འདའ་བར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་ཁྱིམ་གྱི་ནང་དུ་ཆོས་གོས་\r
བཞག་སྟེ། དེ་དགུང་དྲུག་ལས་འདས་པར་ཆོས་གོས་དེ་དང་བྲལ་བར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་\r

\r
མས་ཆོས་གོས་ཁྱིམ་གྱི་ནང་དུ་བཞག་སྟེ་དགུང་དྲུག་ལས་འདས་པར་ཆོས་གོས་དེ་དང་འབྲལ་བར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་\r
རོ༑ ༑བཙུན་པ། རེ་ཞིག་བསླབ་པ་སྩལ་པས་དགུང་དྲུག་ལས་འདས་པར་ཆོས་གོས་དེ་དང་འབྲལ་བར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློང་མ་འབྲལ་བར་བྱེད་ན།\r
ཉེས་བྱས་སོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ནི། ལྟུང་བ་མེད་དོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། གཞན་ལ་སྙད་\r
འདོགས་བརྒྱུད་པ་དང༌། སྨྱོན་པ་དང་ནི་སེམས་གཡེངས་དང༌། ཚོར་བ་འོན་པ་གླེན་པ་དང༌། གཉིད་ལོག་ར་རོ་རབ་མྱོས་དང༌། སྙོམས་ཞུགས་འགྲོ་དང་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་\r
ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས། དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་པ་ན། དབྱར་གྱི་གོས་རས་ཆེན་བཙལ་བར་བྱའོ། །དབྱར་གྱི་ཟླ་བ་\r
དག་ཟླ་བ་ཕྱེད་ལུས་པར་བྱས་ཏེ་བཅང་བར་བྱའོ། །གལ་ཏེ་དགེ་སློང་གིས་སོ་ག་རྣམས་ཀྱི་ཟླ་བ་གཅིག་ལུས་པ་དེའི་སྔོན་རོལ་ཏུ་དབྱར་གྱི་གོས་རས་ཆེན་ཚོལ་བར་བྱེད་དམ། དབྱར་གྱི་ཟླ་བ་དག་ཟླ་བ་ཕྱེད་\r
ལུས་པར་བྱས་པའི་འོག་ཏུ་འཆང་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ།། །།འདུལ་བ་གཞུང་བླ་མ། བམ་པོ་བརྒྱད་པ། བཙུན་པ། རེ་ཞིག་དགེ་སློང་གིས་དབྱར་\r

\r
གྱི་གོས་རས་ཆེན་ཕོ་ཉ་ལས་ཤིན་ཏུ་རིངས་པར་བཙལ་ཏེ་ཆོས་གོས་ཐོབ་ན། ཅིར་འགྱུར་ལགས། ཉེས་བྱས་སོ། །ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །ཕོ་ཉ་ལས་ཇི་ལྟ་བར་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་ཀྱང་དེ་དང་འདྲའོ། །ཇི་ཙམ་དུ་དགེ་སློང་ཅུང་ཟད་ཤིན་ཏུ་རིངས་པར་\r
ཚོལ་ཞིང་ཤིན་ཏུ་ཡུན་རིང་དུ་འཆང་ན། ཐམས་ཅད་སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་སྨྱོན་པ་ལས་དབྱར་གྱི་གོས་རས་ཆེན་ཤིན་ཏུ་རིངས་པ་འཚལ་ཏེ་གོས་\r
ཐོབ་ན། ཅིར་འགྱུར་ལགས། ཉེས་བྱས་སོ། །ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །སྨྱོན་པ་ལ་ཇི་ལྟ་བ་དེ་བཞིན་དུ་སེམས་གཡེངས་པ་དང༌། ཚོར་\r
བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་དང༌། འདི་\r
ལས་ཕྱི་རོལ་ཏུ་གྱུར་པ་གཞན་མུ་སྟེགས་ཅན་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་ལས་ཤིན་ཏུ་རིངས་པར་བཙལ་ཏེ་གོས་ཐོབ་ན། ཅིར་འགྱུར་ལགས། ཉེས་བྱས་སོ། །\r
ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །སྡོམ་ལ། མི་རུང་བ་དང་མཚན་ཉིད་དང༌། །དེ་བཞིན་ཐུན་མོང་ཉིད་དང་ནི། །མ་ལོངས་པ་དང་སེང་\r

\r
རས་དང༌། །བཞི་ཚན་ཇི་ལྟར་དགེ་སློང་ངོ༌། །བཙུན་པ། དགེ་སློང་གིས་དབྱར་གྱི་གོས་རས་ཆེན་ཤིན་ཏུ་རིངས་པར་བཙལ་ལ། ཤིན་ཏུ་ཡུན་རིང་དུ་འཆང་ཡང་སྤང་བའི་ལྟུང་བྱེད་དུ་མི་འགྱུར་བ་\r
ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གོས་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་རྔ་\r
བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་པ་དེ་ལྟ་བུའི་དབྱར་གྱི་གོས་རས་ཆེན་ཤིན་ཏུ་རིངས་པར་འཚལ་ཏེ། ཤིན་ཏུ་ཡུན་རིང་དུ་འཆང་ན།\r
ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབྱར་གྱི་གོས་རས་ཆེན་ཤིན་ཏུ་རིངས་པར་བཙལ་ཏེ་ཤིན་ཏུ་ཡུན་རིང་དུ་འཆང་བ་ལས། མཚན་གྱུར་ཏེ་དགེ་སློང་མར་རེད་\r
ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དབྱར་གྱི་གོས་རས་ཆེན་ཤིན་ཏུ་རིངས་པར་བཙལ་ཏེ། ཤིན་ཏུ་ཡུན་རིང་དུ་འཆང་བ་ལས། མཚན་གྱུར་ཏེ་དགེ་སློང་\r
དུ་རེད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་དབྱར་གྱི་གོས་རས་ཆེན་ཐུན་མོང་པ་ཞིག་ཤིན་ཏུ་རིངས་པར་བཙལ་ནས། ཤིན་ཏུ་ཡུན་རིང་\r
དུ་འཆང་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པར་དབྱར་གྱི་གོས་རས་ཆེན་བསླངས་ལ། བསྙེན་པར་མ་རྫོགས་པར་གྲུབ་སྟེ་ཤིན་ཏུ་ཡུན་རིང་དུ་\r

\r
འཆང་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་ལ། བསྙེན་པར་རྫོགས་ཀར་གྲུབ་སྟེ་ཤིན་ཏུ་ཡུན་རིང་དུ་འཆང་ན། ཅིར་འགྱུར་\r
ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་ལ། བསྙེན་པར་རྫོགས་ནས་གྲུབ་སྟེ་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་\r
བསླངས་ལ། བསྙེན་པར་རྫོགས་ཀར་གྲུབ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ། བསྙེན་པར་རྫོགས་ནས་གྲུབ་སྟེ་ཤིན་ཏུ་\r
ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་བསླངས་ལ། བསྙེན་པར་རྫོགས་ནས་གྲུབ་སྟེ་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། སྤང་བའི་\r
ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་བསླངས་ལ། བསྙེན་པར་མ་རྫོགས་པར་གྲུབ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དབྱར་གྱི་\r
གོས་རས་ཆེན་མ་འཚལ་བ་ཞིག་ཤིན་ཏུ་རིངས་པར་བཙལ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དབྱར་གྱི་གོས་རས་ཆེན་སེང་རས་ཤིག་\r
ཤིན་ཏུ་རིངས་པར་བཙལ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མི་ལས་མིར་འདུ་ཤེས་པས་དབྱར་གྱི་གོས་རས་ཆེན་ཞིག་\r

\r
ཤིན་ཏུ་རིངས་པར་བཙལ་ནས་གོས་ཐོབ་སྟེ་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་\r
བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་\r
དགེ་སློང་གིས་དགག་དབྱེའི་འོག་ཟླ་བ་ཕྱེད་འདས་པ་ལ་འདས་པར་འདུ་ཤེས་པས་དབྱར་གྱི་གོས་རས་ཆེན་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །འདས་པ་ལ་མ་འདས་\r
པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །མ་འདས་པ་ལ་འདས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མ་འདས་པ་ལ་མ་འདས་པར་འདུ་ཤེས་ན། ཅིར་འགྱུར་\r
ལགས། ལྟུང་བ་མེད་དོ། །བཙུན་པ། རེ་ཞིག་དབྱར་གནས་པར་ཁས་བླངས་པ་དང་རྒྱལ་པོས་ཤོལ་བོར་ན། དགེ་སློང་དེ་དག་གིས་ཇི་ལྟར་དགག་དབྱེ་བགྱི། ཉེ་བར་འཁོར། ཇི་ལྟར་གནས་\r
པར་ཁས་བླངས་པ་བཞིན་ནོ། །དབྱར་གྱི་གོས་རས་ཆེན་ཇི་ལྟར་བཅང་བར་བགྱི། ཇི་ལྟར་དགག་དབྱེ་བྱས་པ་བཞིན་ནོ། །བཙུན་པ། རེ་ཞིག་བསླབ་པ་སྩལ་བས། དབྱར་གྱི་གོས་རས་ཆེན་ཤིན་ཏུ་\r
རིངས་པར་བཙལ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་དབྱར་གྱི་གོས་རས་ཆེན་ཤིན་ཏུ་རིངས་པར་བཙལ་\r

\r
ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས། ཉེས་བྱས་སོ། །ཞག་བཅུ་ལས་འདས་པར་འཆང་ན། སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་\r
དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་ལ་སོགས་པས། དབྱར་གྱི་གོས་རས་ཆེན་ཤིན་ཏུ་རིངས་པར་བཙལ་ནས་ཤིན་ཏུ་ཡུན་རིང་དུ་འཆང་ན། ཅིར་འགྱུར་ལགས།\r
ཉེས་བྱས་སུ་འགྱུར་རོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་གཡེངས་དང༌། །ཚོར་བ་འོན་པ་གླེན་པའོ། །སངས་རྒྱས་\r
བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་\r
བདག་ལ་སྒྱུར་དུ་འཇུག་ན། སྤང་བའི་ལྟུང་བྱེད་དུ་འགྱུར་རོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་\r
ཕོ་ཉ་ལས་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །ཕོ་ཉ་ལས་ཇི་ལྟ་བར་ཡི་གེ་དང༌། ལག་\r
བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་ཀྱང་དེ་དང་འདྲའོ། །བཙུན་པ། རེ་ཞིག་དགེ་སློང་གིས་དགེ་འདུན་སྨྱོན་པ་ལ་བསྔོས་པའི་རྙེད་པ་གཞན་དུ་གང་ཟག་བདག་ལ་\r

\r
སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །སྨྱོན་པ་ལ་ཇི་ལྟ་བ་དེ་བཞིན་དུ་སེམས་གཡེངས་པ་དང༌། ཚོར་བས་ཉམ་ཐག་\r
པ་དང༌། གླེན་པ་དང༌། འོན་པ་ལ་ཅིར་འགྱུར་ལགས། ཉེས་བྱས་སོ། །སྡོམ་ལ། མི་ཆོག་པ་དང་མི་རུང་དང༌། །ཕམ་བཞི་ཚན་མཚན་དང་ནི། །ཁྱིམ་པ་དག་ལ་སོགས་པ་དང༌། །འགྲོ་དང་སློབ་\r
པ་དགེ་སློང་མ། །བཙུན་པ། རེ་ཞིག་དགེ་སློང་གིས་དགེ་འདུན་ལ་བསྔོས་པའི་ཆོས་གོས་ཁྲུ་གང་དུ་མི་ཚང་བ་ཞིག །གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་\r
སོ༑ ༑ཆོས་གོས་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །འོན་ཏེ་ཀུན་ནས་ཁྲུ་གང་པའམ། ལྷག་མ་ཞིག་ཡིན་ན། སྤང་བའི་ལྟུང་བྱེད་དུ་འགྱུར་རོ། །བཙུན་པ། དགེ་སློང་གིས་དགེ་\r
འདུན་ལ་བསྔོས་པའི་རྙེད་པ་འཚལ་བཞིན་དུ་གང་ཟག་བདག་ལ་སྒྱུར་དུ་སྩལ་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཆོས་གོས་\r
དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་ནའོ། །མི་རུང་བ་རྡ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་\r
འདྲེས་པ་དེ་ལྟ་བུའི་ཆོས་གོས་ཤིག་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །ཆོས་གོས་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། བཅོམ་ལྡན་\r

\r
འདས་ཀྱིས་ཡང་དགེ་སློང་གང་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་དག་ལ་སྒྱུར་དུ་འཇུག་ན། སྤང་བའི་ལྟུང་བྱེད་དོ། །ཞེས་གསུངས་པ་གང་\r
ལགས་པ། བཙུན་པ། དགེ་སློང་གིས་ཕ་དང༌། མ་དག་ལས་ཆོས་གོས་བསླངས་ན། སྤང་བའི་ལྟུང་བྱེད་དུ་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ཕ་དང༌།\r
མ་དག་གིས་ཆོས་གོས་དགེ་འདུན་ལ་བསྔོས་པར་གྱུར་ལ། དེ་དགེ་སློང་གིས་ཤེས་བཞིན་དུ་གང་ཟག་བདག་ལ་སྒྱུར་དུ་བཅུག་སྟེ་ཆོས་གོས་གྲུབ་ན། སྤང་བའི་ལྟུང་བྱེད་དུ་འགྱུར་རོ། །\r
བཙུན་པ། རེ་ཞིག་བསྙེན་པར་མ་རྫོགས་པར་དགེ་འདུན་གྱི་རྙེད་པ་བསླངས་ལ། བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་\r
ལ༑ བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་བསླངས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། ཉེས་བྱས་སོ། །\r
བསྙེན་པར་རྫོགས་ཀར་བསླངས་ལ། བསྙེན་པར་རྫོགས་ཀར་གྲུབ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་བསླངས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་\r
ལགས། ཉེས་བྱས་སོ། །བསྙེན་པར་རྫོགས་ནས་བསླངས་ལ། བསྙེན་པར་རྫོགས་ནས་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྙེན་པར་རྫོགས་ནས་བསླངས་\r

\r
ལ༑ བསྙེན་པར་མ་རྫོགས་པར་གྲུབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་ལ་བསྔོས་པའི་རྙེད་པ་ལ་བསྔོས་པར་འདུ་ཤེས་པས་གང་ཟག་བདག་\r
ལ་སྒྱུར་དུ་སྩལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བསྔོས་པ་ལམ་བསྔོས་པར་འདུ་ཤེས་ན། ཅིར་འགྱུར་ལགས།\r
ལྟུང་བ་མེད་དོ། །མ་བསྔོས་པ་ལ་བསྔོས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མ་བསྔོས་པ་ལ་མ་བསྔོས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་\r
པ༑ རེ་ཞིག་དགེ་སློང་གིས་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་བདག་ལ་སྒྱུར་དུ་སྩོལ་པ་ལས། མཚན་གྱུར་ཏེ་དགེ་སློང་མར་རེད་ནས་ཐོབ་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་འདུན་ལ་བསྔོས་པའི་རྙེད་པ་ཤེས་བཞིན་དུ་གང་ཟག་བདག་ལ་སྒྱུར་དུ་སྩོལ་པ་ལས། མཚན་གྱུར་ཏེ་དགེ་སློང་དུ་རེད་ནས་ཐོབ་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་ལ་བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན།\r
ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌།\r

\r
དགེ་འདུན་གྱི་དབྱེན་བགྱིས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌།\r
རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བགྱི་བ་དང༌། ཁས་བླངས་པ་དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་དང༌། བསླབ་པ་སྩལ་པ་ལ་\r
བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་\r
གིས་འགྲོ་བ་གཞན་དུ་གནས་པ་རྣམས་ལ་བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་\r
ཁོ་ནའོ། །བཙུན་པ། རེ་ཞིག་བསླབ་པ་སྩལ་པས་དགེ་འདུན་ལ་བསྔོས་པའི་རྙེད་པ་འཚལ་བཞིན་དུ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན།\r
ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་དགེ་འདུན་མ་ལ་བསྔོས་པའི་རྙེད་པ་འཚལ་བཞིན་དུ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་\r
ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་གིས་དགེ་སློང་གཉིས་སམ། མང་པོ་ལ་བསྔོས་པའི་རྙེད་པ་གང་\r

\r
ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་ཞིག་དགེ་སློང་གིས་དགེ་སློང་མའི་དགེ་འདུན་ནམ།\r
གཉི་གའི་དགེ་འདུན་ལ་བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །བཙུན་པ། རེ་\r
ཞིག་དགེ་སློང་གིས་དགེ་སློང་མ་ལ་བསྔོས་པའི་རྙེད་པའམ། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས།\r
ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་དགེ་སློང་མས་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་\r
བསྔོས་པའི་རྙེད་པ་གང་ཟག་བདག་ལ་སྒྱུར་དུ་སྩོལ་ན། ཅིར་འགྱུར་ལགས། ཉེས་བྱས་སོ། །རྙེད་པ་གྲུབ་ན། ཅིར་འགྱུར་ལགས། ཉེས་བྱས་ཁོ་ནའོ། །དེ་བཞིན་དུ་དགེ་སློབ་མ་དང༌། དགེ་ཚུལ་\r
དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །སྡོམ་ལ། མི་རུང་བ་དང༌། བཞི་ཚན་དང༌། ཉམས་དང་དེ་བཞིན་ཇི་སྲིད་འཚོ། །མཚན་\r
དང་དེ་ཉིད་སྨྱོན་པ་དང༌། །བྱིན་གྱིས་མ་བརླབས་བྱིན་གྱིས་བརླབས། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་\r

\r
ན་བ་རྣམས་ལ་ཕན་པ་སོ་སོར་བསྟེན་པར་བྱ་བའི་སྨན་གང་དག་བཀའ་སྩལ་པ། འདི་ལྟ་སྟེ། ཞུན་མར་དང༌། འབྲུ་མར་དང༌། སྦྲང་རྩི་དང༌། བུ་རམ་གྱི་དབུ་བ་དེ་དག་\r
ལས། དགེ་སློང་ན་བས་འདོད་ན། རང་གིས་ཞག་བདུན་པར་བྱིན་གྱིས་བརླབས་ཏེ་གསོག་འཇོག་གི་ཡོངས་སུ་ལོངས་སྤྱད་པས་ཡོངས་སུ་ལོངས་སྤྱད་པར་བྱའོ། །དེ་ལས་འདས་པར་\r
ཡོངས་སུ་ལོངས་སྤྱོད་པར་བྱེད་ན། སྤང་བའི་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། སྨན་དགུང་བདུན་ལས་འདས་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་\r
ལགས་སམ། ཉེ་བར་འཁོར། ཡོད་དེ། སྨན་མི་རུང་བ་དང་འདྲེས་པ་གང་དགེ་སློང་རྣམས་ཀྱིས་སྤྱད་དུ་མི་རུང་བར་གྱུར་པའོ། །བཙུན་པ། རེ་ཞིག་དགེ་སློང་གིས་སྨན་དེ་རྙེད་ནས་དགུང་\r
བདུན་ལ་དགུང་བདུན་ལགས་པར་འདུ་ཤེས་པས། སྐྱ་རེངས་འཆར་བར་བགྱིད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགུང་བདུན་ལ་དགུང་བདུན་མ་ལགས་\r
པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དེ། །དགུང་བདུན་མ་ལགས་པ་ལ་དགུང་བདུན་དུ་འདུ་ཤེས་ན། ཅིར་འགྱུར་ལགས། ཉེས་བྱས་སོ། །དགུང་བདུན་མ་ལགས་\r
པ་ལ་དགུང་བདུན་མ་ལགས་པར་འདུ་ཤེས་པས་སྐྱ་རེངས་འཆར་བར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་སྨན་སྤང་བ་ཞིག་ཉམས་\r

\r
པར་གྱུར་ན། ལྟུང་བ་བཤགས་པར་བགྱི་ལགས་སམ། ཉེ་བར་འཁོར། བཤགས་པར་བྱའོ། །ལྟུང་བ་བཤགས་ནས་སླར་རྙེད་ན། སྤང་བར་བགྱི་ལགས་སམ། ཉེ་བར་འཁོར། མ་ཡིན་ནོ། །\r
བཙུན་པ། དགེ་སློང་གིས་དགུང་བདུན་པའི་སྨན་ཇི་སྲིད་འཚོའི་བར་དུ་བཅངས་ཀྱང་སྤང་བའི་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། ཞག་བདུན་ཚུན་ཆད་\r
དུ་དུས་བྱས་ནའོ། །བཙུན་པ། རེ་ཞིག་དགེ་སློང་གིས་དགུང་བདུན་པའི་སྨན་ཞིག་རྙེད་ནས་དགུང་བདུན་པ་ལས་འདའ་བར་བགྱིད་པ་ལས། མཚན་འགྱུར་ཏེ་དགེ་སློང་མར་རེད་ན། ཅིར་འགྱུར་ལགས།\r
སྤང་བའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་དགུང་བདུན་པའི་སྨན་ཞིག་རྙེད་ནས་དགུང་བདུན་ལས་འདའ་བར་བགྱིད་པ་ལས། མཚན་འགྱུར་ཏེ་དགེ་སློང་དུ་རེད་ན། ཅིར་འགྱུར་\r
ལགས། སྤང་བའི་ལྟུང་བྱེད་དུ་འགྱུར་རོ། །བཙུན་པ། སྨན་དེ་ཉིད་སྤང་བ་ཡང་ལགས་ལ། དེ་ཉིད་གསོག་འཇོག་བགྱིས་པ་ཡང་ལགས་པ་ལྟ་མཆིས་ལགས་སམ། ཉེ་བར་འཁོར། ཡོད་དེ།\r
འདི་ལྟར་དགེ་སློང་གིས་ཞག་བདུན་འདས་པའི་སྨན་བྱིན་ལེན་བྱས་ནས་དུས་ལས་འདའ་བར་བྱེད་ནའོ། །བཙུན་པ། རེ་ཞིག་དགེ་སློང་གིས་དགུང་བདུན་པའི་སྨན་ཞིག་རྙེད་ནས་སེམས་གཡེངས་\r
པར་གྱུར་ན། གང་ནས་བཟུང་སྟེ་དགུང་བདུན་བགྲང་བར་བགྱི་ལགས། གང་གི་ཚེ་རང་གི་སེམས་སོར་ཆུད་པ་ནས་སོ། །བཙུན་པ། དུས་སུ་རུང་བ་དང༌། ཐུན་ཚོད་དུ་རུང་བ་དང༌། དགུང་བདུན་པ་\r

\r
དང༌། ཇི་སྲིད་འཚོའི་བར་དུ་བཅང་བའི་སྨན་གང་དག་ལགས་པ་དེ་དག་བྱིན་ལེན་བགྱིས་ལ། བྱིན་གྱིས་མ་བརླབས་པར་བདག་གིར་བགྱིད་ཅིང༌། གསོག་འཇོག་གི་\r
ཡོངས་སུ་ལོངས་སྤྱོད་པས་ཡོངས་སུ་ལོངས་སྤྱད་པར་རུང་ལགས་སམ། ཉེ་བར་འཁོར། མི་རུང་ངོ༌། །བཙུན་པ། དུས་སུ་རུང་བ་དང༌། ཐུན་ཚོད་དུ་རུང་བ་དང༌། དགུང་བདུན་པ་དང༌། ཇི་སྲིད་འཚོའི་\r
བར་དུ་བཅང་བའི་སྨན་གང་ལགས་པ་དེ་དག་བྱིན་གྱིས་བརླབས་ན། གསོག་འཇོག་གི་ཡོངས་སུ་ལོངས་སྤྱོད་པས། ཡོངས་སུ་ལོངས་སྤྱད་དུ་རུང་ལགས་སམ། ཉེ་བར་འཁོར། རུང་ངོ༌། །\r
བཙུན་པ། རེ་ཞིག་དགེ་སློང་གིས་སྤང་བའི་སྨན་ཞིག་བྱིན་གྱིས་རློབ་ན། ཅིར་འགྱུར་ལགས། ཉེས་བྱས་སོ། །བཙུན་པ། དུས་སུ་རུང་བ་དང༌། ཐུན་ཚོད་དུ་རུང་བ་དང༌། དགུང་བདུན་པ་དང༌།\r
ཇི་སྲིད་འཚོའི་བར་དུ་བཅང་བའི་སྨན་གང་དག་ལགས་པ་དེ་དག་བྱིན་ལེན་བགྱིས་ཏེ། བྱིན་གྱིས་བརླབས་ལ་བྱིན་གྱིས་བརླབས་པ་ལས་འདས་པར་གསོག་འཇོག་གིས་ཡོངས་སུ་ལོངས་\r
སྤྱོད་དུ་རུང་ལགས་སམ། ཉེ་བར་འཁོར། མི་རུང་སྟེ། དུས་སུ་རུང་བ་ཡང་དུས་སུ་ཡོངས་སུ་ལོངས་སྤྱད་པར་བྱའི། དུས་ལས་འདས་ནས་ཡོངས་སུ་སྤྱད་པར་མི་བྱའོ། །ཐུན་ཚོད་དུ་རུང་\r
བ་ཡང་ཐུན་ཚོད་དུ་ཡོངས་སུ་སྤྱད་པར་བྱའི། ཐུན་ཚོད་ལས་འདས་ནས་ཡོངས་སུ་སྤྱད་པར་མི་བྱའོ། །ཞག་བདུན་པ་ཡང་ཞག་བདུན་པར་ཡོངས་སུ་སྤྱད་པར་བྱའོ། ཞག་བདུན་ལས་འདས་\r

\r
ནས་ཡོངས་སུ་སྤྱད་པར་མི་བྱའོ། །ཇི་སྲིད་འཚོའི་བར་དུ་བཅང་བ་ནི། ཇི་སྲིད་འཚོའི་བར་དུ་ཡོངས་སུ་སྤྱད་པར་བྱའོ། །གལ་ཏེ་ཡོངས་སུ་སྤྱད་ན། ཅིར་འགྱུར་ལགས། གསོག་འཇོག་བྱས་པ་\r
ཡོངས་སུ་སྤྱད་པས་ལྟུང་བྱེད་དུ་འགྱུར་རོ། །བཙུན་པ། གལ་ཏེ་བྱིན་གྱིས་རློབ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས། དགུང་བདུན་པའི་སྨན་\r
དགུང་བདུན་ལས་འདས་པར་ཡོངས་སུ་སྤྱད་ན། ཅིར་འགྱུར་ལགས། སྤང་པའི་ལྟུང་བྱེད་དུ་འགྱུར་རོ། །བཙུན་པ། རེ་ཞིག་དགེ་སློང་མས་དགུང་བདུན་པའི་སྨན་དགུང་བདུན་ལས་འདས་\r
ནས་ཡོངས་སུ་སྤྱོད་ན། ཅིར་འགྱུར་ལགས། སྤང་བའི་ལྟུང་བྱེད་དུ་འགྱུར་རོ། །དགེ་སློབ་མ་ལ་ནི། ཉེས་བྱས་སོ། །དགེ་ཚུལ་དང༌། དགེ་ཚུལ་མ་ལ་ནི། ལྟུང་བ་མེད་དོ། །སྔར་ལྟུང་བ་\r
བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །ཉེ་བར་འཁོར་གྱིས་ཞུས་པ་ཁ་ཆེ་བ་ལས། སྤང་བའི་ལྟུང་བྱེད་རྣམས་རྫོགས་སོ།། །།སྡོམ་ལ། ཕོ་ཉ་ཡི་གེ་ལག་\r
བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་གཡེངས་དང༌། །ཚོར་བ་འོན་པ་གླེན་པའོ། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མ་འོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས། ཤེས་བཞིན་དུ་བརྫུན་དུ་སྨྲ་ན། ལྟུང་བྱེད་དོ། །ཞེས་གསུངས་པ་གང་ལགས་པ།\r

\r
བཙུན་པ། རེ་ཞིག་དགེ་སློང་ཕོ་ཉ་ལས་བརྫུན་དུ་སྨྲ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་\r
དང་༑ བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་སྨྱོན་པ་ལ་བརྫུན་དུ་སྨྲ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་གཡེངས་པ་དང༌། ཚོར་བས་\r
ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་\r
བརྫུན་དུ་སྨྲ་ན། ཅིར་འགྱུར་ལགས། ཉེས་བྱས་སོ། །སྡོམ་ལ། དབེན་པ་སྐད་དང་བཞི་ཚན་དང༌། །མུ་སྟེགས་ཅན་དང་མི་སྨྲ་ཉིད། །མཚན་དང་ལུས་ཀྱི་རྣམ་རིག་དང༌། །བསླབ་པ་བྱིན་དང་\r
དགེ་སློང་མ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས། རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས་\r
རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་པས་རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་\r
པས་རྫུན་སྨྲ་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་དབུས་པ་ལ་བརྫུན་དུ་སྨྲས་ལ། དབུས་པས་ཀྱང་མཐའ་འཁོབ་\r

\r
པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པ་ཞིག་ལ་རྫུན་སྨྲས་ལ། མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་\r
ན༑ ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དབུས་པ་ཞིག་ལ་རྫུན་སྨྲས་ལ། དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས།\r
ཉེས་བྱས་སོ། །དབུས་པས་དབུས་པའི་སྐད་དུ་མཐའ་འཁོབ་པ་ཞིག་ལ་རྫུན་སྨྲས་ལ། མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་གིས་མི་ལ་མིར་འདུ་ཤེས་པས་རྫུན་སྨྲ་ན། ཅིར་འགྱུར་ལགས། ལྟུང་བྱེད་དོ། །མི་ལ་མི་མ་ལགས་པར་འདུ་ཤེས་པས་རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །མི་མ་ལགས་\r
པ་ལ་མིར་འདུ་ཤེས་པས་རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་མི་མ་ལགས་པར་འདུ་ཤེས་པས་རྫུན་སྨྲ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་\r
དགེ་སློང་གིས་དགེ་སློང་ལ་ཁྱོད་སུ་ཞེས་དྲིས་པ་དང༌། དེས་འདི་སྐད་ཅེས། མུ་སྟེགས་ཅན་ནོ། །ཞེས་སྨྲས་ན། བསླབ་པ་ཕུལ་བ་ཞེས་བརྗོད་པར་བགྱིའམ། ཉེ་བར་འཁོར། མ་ཡིན་ནོ། །ཅིར་\r
འགྱུར་ལགས། ཤེས་བཞིན་དུ་རྫུན་སྨྲས་པས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་སློང་ལ་ཁྱོད་ཅི་མུ་སྟེགས་ཅན་ཡིན་ནམ་ཞེས་དྲིས་པ་ལས། གལ་ཏེ་མི་སྨྲ་བས་ཁས་\r

\r
ལེན་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་རྫུན་སྨྲ་བ་ལས། སྨྲ་བའི་ཚེ་མཚན་འགྱུར་ཏེ་དགེ་སློང་མར་རེད་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། རེ་ཞིག་དགེ་སློང་མ་རྫུན་སྨྲ་བ་ལས། མཚན་འགྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་སློང་\r
ལ་ཁྱོད་ཀྱིས་ཅི་ཆེ་གེ་མོ་ཞིག་མཐོང་ངམ་ཞེས་དྲིས་པ་ལས། དེ་མ་མཐོང་བར་ལུས་ཀྱི་རྣམ་པར་རིག་བྱེད་ཀྱིས་མཐོང་བར་སྟོན་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་\r
བསླབ་པ་སྩལ་པ་རྫུན་སྨྲ་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མ་རྫུན་སྨྲ་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་དགེ་སློབ་མ་དང༌། དགེ་\r
ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་\r
གཡེངས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་\r
པ༑ བཙུན་པ། བཅོམ་ལྡན་འདས་ཀྱིས་མིའི་སྐྱོན་ནས་སྨྲ་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་ཕོ་ཉ་ལས་དགེ་སློང་ལ་མིའི་སྐྱོན་ནས་སྨྲ་\r

\r
བར་བགྱིད་ན། ཅིར་འགྱུར་ལགས། ཉེས་བྱས་སོ། །ཕོ་ཉ་ལས་ཇི་ལྟ་བ་དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་གིས་དགེ་སློང་སྨྱོན་པའི་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་གཡེངས་པ་དང༌། ཚོར་བས་ཉམ་ཐག་\r
པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་\r
པ། རེ་ཞིག་དགེ་སློང་གིས་འགྲོ་བ་གཞན་དུ་གནས་པའི་རབ་ཏུ་བྱུང་བ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། སྐད་དང་ལུས་དང་དབེན་པ་ཉིད། །\r
མཚན་རྣམས་དང་ནི་བཞི་ཚན་དང༌། །ཁྱིམ་པ་དག་ལ་སོགས་པ་དང༌། །བསླབ་བྱིན་དང་ནི་དགེ་སློང་མ། །བཙུན་པ། རེ་ཞིག་དགེ་སློང་དབུས་པས་མཐའ་འཁོབ་པའི་སྐད་དུ་དབུས་པའི་\r
དགེ་སློང་ལ་སྐྱོན་ནས་སྨྲ་བར་བགྱིད་ལ། དབུས་པའི་དགེ་སློང་གིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་\r
སྐད་དུ་མཐའ་འཁོབ་པའི་དགེ་སློང་ལ་མིའི་སྐྱོན་ནས་སྨྲ་བར་བགྱིད་ལ། མཐའ་འཁོབ་པའི་དགེ་སློང་གིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་\r

\r
འཁོབ་པས་མཐའ་འཁོབ་པའི་སྐད་དུ་དབུས་པའི་དགེ་སློང་ལ་མིའི་སྐྱོན་ནས་སྨྲ་བར་བགྱིད་ལ། དབུས་པའི་དགེ་སློང་གིས་ཀྱང་མཐའ་འཁོབ་པའི་སྐད་\r
དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་མཐའ་འཁོབ་པའི་དགེ་སློང་ལ་མིའི་སྐྱོན་ནས་སྨྲ་བར་བགྱིད་ལ། མཐའ་འཁོབ་པའི་དགེ་སློང་\r
གིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་མིའི་སྐྱོན་ནས་སྨྲ་བར་བགྱིད་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་\r
བྱས་སོ། །དབེན་པ་ལ་མི་དབེན་པར་འདུ་ཤེས་པས། མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་པས། མིའི་སྐྱོན་\r
ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས། མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །\r
བཙུན་པ། རེ་ཞིག་དགེ་སློང་གིས་དགེ་སློང་ལ་མིའི་སྐྱོན་ནས་སྨྲ་བར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་\r

\r
དགེ་སློང་མ་དགེ་སློང་མ་ལ་མིའི་སྐྱོན་ནས་སྨྲ་བར་བགྱིད་པ་ལས། མཚན་འགྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསྙེན་པར་\r
རྫོགས་པ་ལ་བསྙེན་པར་རྫོགས་པར་འདུ་ཤེས་པས་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན།\r
ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་\r
རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མི་ལ་མིར་འདུ་ཤེས་པས་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། བསྟུང་\r
བྱེད་དོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་\r
ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་གིས་མ་ནིང་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཟ་མ་དང༌། མཚན་གཉིས་པ་དང༌། ཁས་བླངས་པ་\r

\r
དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་\r
ཞུགས་པ་དང༌། རྐུ་ཐབས་སུ་གནས་པ་དང༌། གནས་པར་མི་བགྱི་བ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་\r
པ་དང༌། བསླབ་པ་སྩལ་པ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་བསླབ་པ་སྩལ་པས་དགེ་སློང་ལ་མིའི་སྐྱོན་ནས་སྨྲ་བར་\r
བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་མིའི་སྐྱོན་ནས་སྨྲ་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་མས་དགེ་སློང་མ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མས་དགེ་སློང་དང༌།\r
དགེ་ཚུལ་དང༌། དགེ་སློང་མ་དང༌། དགེ་ཚུལ་མ་ལ་མིའི་སྐྱོན་ནས་སྨྲ་བར་བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌།\r

\r
སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་\r
ཀྱིས་དགེ་སློང་ཕྲ་མ་བྱེད་ན། ལྟུང་བྱེད་དོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི། མིའི་སྐྱོན་ནས་སྨྲ་བ་ལ་ཇི་སྐད་བཤད་པ་དེ་བཞིན་དུ་ཕྲ་མ་ལ་ཡང་རྒྱས་\r
པར་བརྗོད་པར་བྱའོ།། །།འདུལ་བ་གཞུང་བླ་མ། བམ་པོ་དགུ་པ། སྡོམ་ལ། སྐད་དང་ལུས་དང་དབེན་པ་ཉིད། །མཚན་དག་དང་ནི་བཞི་ཚན་དང༌། །ཁྱིམ་པ་དག་ལ་སོགས་\r
པ་དང༌། །བསླབ་པ་བྱིན་པ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་\r
དང་མཐུན་པས་ཆོས་བཞིན་དུ་རྩོད་པ་སྦྱངས་པར་ཤེས་བཞིན་དུ་ཡང་ལས་ཀྱི་སྐྱོ་སྔོགས་བྱེད་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དབུས་ཀྱི་དགེ་\r
སློང་གིས་མཐའ་འཁོབ་པའི་སྐད་དུ་དབུས་ཀྱི་དགེ་སློང་རྣམས་ཀྱི་རྩོད་པ་དགེ་འདུན་མཐུན་པས་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ལ། དབུས་\r
པའི་དགེ་སློང་རྣམས་ཀྱིས་ཀྱང་མཐའ་འཁོབ་བའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པའི་དགེ་སློང་\r

\r
རྣམས་ཀྱི་རྩོད་པ་དགེ་འདུན་མཐུན་པས་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ལ། མཐའ་འཁོབ་པའི་དགེ་སློང་\r
རྣམས་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དབུས་པའི་དགེ་སློང་རྣམས་ཀྱི་རྩོད་པ་\r
དགེ་འདུན་མཐུན་པས་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ལ། དབུས་པའི་དགེ་སློང་རྣམས་ཀྱིས་ཀྱང་མཐའ་འཁོབ་པའི་སྐད་དེ་མ་\r
འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་མཐའ་འཁོབ་པའི་དགེ་སློང་རྣམས་ཀྱིས་རྩོད་པ་དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་\r
འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ལ། མཐའ་འཁོབ་པའི་དགེ་སློང་རྣམས་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་\r
པ༑ རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་དབེན་པ་ལ་དབེན་པར་འདུ་ཤེས་པས་ཡང་ལས་ཀྱི་\r

\r
སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །དབེན་པ་ལ་མི་དབེན་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་ན། ཅིར་འགྱུར་\r
ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་འདུན་མཐུན་པས་ཆོས་བཞིན་དུ་རྩོད་པ་\r
སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྡོགས་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་\r
འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་རྩོད་པ་ཆོས་བཞིན་དུ་སྦྱངས་པ་ལ་ཆོས་བཞིན་དུ་སྦྱངས་པར་འདུ་ཤེས་པས་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ལྟུང་བྱེད་དོ། །ཆོས་\r
བཞིན་དུ་སྦྱངས་པ་ལ་ཆོས་བཞིན་དུ་མ་སྦྱངས་པར་འདུ་ཤེས་པས་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །ཆོས་བཞིན་དུ་མ་སྦྱངས་པ་ལ་ཆོས་བཞིན་\r
དུ་སྦྱངས་པར་འདུ་ཤེས་པས་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །ཆོས་བཞིན་དུ་མ་སྦྱངས་པ་ལ་ཆོས་བཞིན་དུ་མ་སྦྱངས་པར་འདུ་ཤེས་པས་ཡང་\r

\r
ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསྙེན་པར་རྫོགས་པ་རྣམས་ལ་བསྙེན་པར་རྫོགས་པར་འདུ་\r
ཤེས་པས། དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་རྣམས་ལ་\r
བསྙེན་པར་མ་རྫོགས་པར་འདུ་ཤེས་པས། དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །\r
བསྙེན་པར་མ་རྫོགས་པར་རྣམས་ལ་བསྙེན་པར་རྫོགས་པར་འདུ་ཤེས་པས། དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན།\r
ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་རྣམས་ལ་བསྙེན་པར་མ་རྫོགས་པར་འདུ་ཤེས་པས། དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་\r
བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་རྣམས་ཀྱི་རྩོད་པ་ཆོས་བཞིན་དུ་སྦྱངས་པར་འཚལ་བཞིན་དུ་\r
ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་ཟ་མ་དང༌། མ་ནིང་དང༌། མཚན་གཉིས་པ་དང༌། ཁས་བླངས་པ་\r

\r
དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་\r
གནས་པ་དང༌། གནས་པར་མི་བགྱི་བ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་རྣམས་ཀྱི་རྩོད་པ་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་\r
དུ་གནས་པ་དང༌། བསླབ་པ་སྩལ་པ་རྣམས་ཀྱི་རྩོད་པ་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིང་འགྱུར་ལགས། ལྟུང་བྱེད་དོ། །སྡོམ་ལ། ཕོ་\r
ཉ་ཡི་གེ་ལགས་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བ་འོ། །བཙུན་པ། རེ་ཞིག་དགེ་སློང་གིས་རྩོད་པ་ཆོས་\r
བཞིན་དུ་སྦྱངས་པར་འཚལ་བཞིན་དུ་ཕོ་ཉ་ལས། ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་\r
སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་སྨྱོན་པ་རྣམས་ཀྱི་རྩོད་པ་ཆོས་བཞིན་དུ་སྦྱངས་པར་འཚལ་བཞིན་དུ་\r

\r
ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་རྣམས་དང༌། ཚོར་བས་ཉམ་ཐག་པ་རྣམས་དང༌། གླེན་\r
པ་རྣམས་དང༌། འོན་པ་རྣམས་དང༌། འགྲོ་བ་གཞན་དུ་གནས་པའི་རབ་ཏུ་བྱུང་བ་རྣམས་ཀྱི་རྩོད་པ་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་རྣམས་ཀྱི་རྩོད་པ་དགེ་འདུན་མཐུན་པས་ཆོས་བཞིན་དུ་སྦྱངས་པར་འཚལ་བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན།\r
ཅིར་འགྱུར་ལགས། ཉེས་བྱས་སོ། །དགེ་སློང་མ་རྣམས་དང༌། དགེ་ཚུལ་རྣམས་དང༌། དགེ་ཚུལ་མ་རྣམས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་\r
མས་དགེ་སློང་མ་རྣམས་ཀྱི་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་རྣམས་དང༌། དགེ་ཚུལ་རྣམས་དང༌། དགེ་སློབ་མ་རྣམས་དང༌། དགེ་ཚུལ་\r
མ་རྣམས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས། གང་དགེ་འདུན་མཐུན་པས་ཆོས་བཞིན་དུ་རྩོད་པ་སྦྱངས་པར་འཚལ་\r
བཞིན་དུ་ཡང་ལས་ཀྱི་སྐྱོ་སྔོགས་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་\r

\r
སུ་རྒྱ་ཆེར་བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་\r
རབ་མྱོས་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བུད་མེད་\r
ལ་ཚིག་ལྔའམ། དྲུག་ལས་ལྷག་པར་ཆོས་སྟོན་ན། རིག་པའི་སྐྱེས་པ་མ་གཏོགས་ཏེ་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་ཕོ་ཉ་ལས་རིག་པའི་\r
སྐྱེས་པ་མ་མཆིས་པར་བུད་མེད་ལ་ཆིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་\r
འདོགས་པ་དང༌། བརྒྱུད་པས་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་གིས་བུད་མེད་སྨྱོན་མ་ལ་རིག་པའི་སྐྱེས་པ་མ་མཆིས་པར་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་\r
བུད་མེད་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་\r

\r
པ་དང༌། འགྲོ་བ་གཞན་དུ་གནས་པ་ལ་རིག་པའི་སྐྱེས་པ་མ་མཆིས་པར་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་\r
བྱས་སོ། །བཙུན་པ། རེ་ཞིག་དགེ་སློང་གིས་རིག་པའི་སྐྱེས་པ་སྨྱོན་པ་དང༌། བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑དེ་བཞིན་དུ་རིག་པའི་སྐྱེས་པ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་\r
པ་དང༌། སྙོམས་པར་ཞུགས་པ་དང༌། མཐའ་འཁོབ་པ་དང༌། འགྲོ་བ་གཞན་དུ་གནས་པ་དང༌། བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས།\r
ཉེས་བྱས་སོ། །སྡོམ་ལ། སྐད་དང་རུང་དང་ལུས་དང་དབེན། །དེ་བཞིན་ཟ་མ་མ་ནིང་དང༌། །མཚན་དང་བཞི་ཚན་ཁོ་ན་དང༌། །བསླབ་པ་བྱིན་དང་དགེ་སློང་མ། །བཙུན་པ། རེ་ཞིག་དབུས་\r
ཀྱི་དགེ་སློང་གིས་རིག་པའི་སྐྱེས་པ་མ་མཆིས་པར་མཐའ་འཁོབ་པའི་སྐད་དུ་དབུས་པའི་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ལ། དབུས་པའི་བུད་མེད་\r
ཀྱིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་མཐའ་འཁོབ་པའི་བུད་མེད་ལ་རིག་པའི་སྐྱེས་པ་མ་མཆིས་\r

\r
པར་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་པ་ལ། མཐའ་འཁོབ་པའི་བུད་མེད་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་\r
པས་མཐའ་འཁོབ་པའི་སྐད་དུ་དབུས་པའི་བུད་མེད་ལ་རིག་པའི་སྐྱེས་པ་མ་མཆིས་པར་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ལ། དབུས་པའི་བུད་མེད་ཀྱིས་ཀྱང་མཐའ་\r
འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་མཐའ་འཁོབ་པའི་བུད་མེད་ལ་རིག་པའི་སྐྱེས་པ་མ་མཆིས་པར་ཚིག་ལྔའམ། དྲུག་ལས་\r
ལྷག་པར་ཆོས་སྟོན་པར་བགྱིད་ལ། མཐའ་འཁོབ་པའི་བུད་མེད་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དབུས་པའི་དགེ་སློང་གིས་\r
མཐའ་འཁོབ་པའི་སྐད་དུ་རུང་བར་བགྱིད་པ་དབུས་པ་དང་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པ་ན་རུང་བར་བགྱིད་པ་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་\r
ན༑ ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་རུང་བར་བགྱིད་པ་མཐའ་འཁོབ་པ་དང་ཆོས་སྟོན་པར་བགྱིད་ལ། རུང་བར་བགྱིད་པ་མཐའ་འཁོབ་པས་ཀྱང་དབུས་\r
པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་རུང་བར་བགྱིད་པ་དབུས་པ་དང་ཆོས་སྟོན་པར་བགྱིད་ལ། རུང་བར་བགྱིད་པ་དབུས་པས་\r

\r
ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་རུང་བར་བགྱིད་པ་མཐའ་འཁོབ་པ་དང་བུད་\r
མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ལ། རུང་བར་བགྱིད་པ་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་བུད་མེད་ལ་རིག་པའི་སྐྱེས་པ་མ་མཆིས་པར་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་\r
སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དབེན་པ་ལ་མི་དབེན་པར་འདུ་ཤེས་པས་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་\r
ལགས། ལྟུང་བ་མེད་དོ། །མི་དབེན་པ་ལ་དབེན་པར་འདུ་ཤེས་པས་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དབེན་\r
པ་ལ་མི་དབེན་པར་འདུ་ཤེས་པ་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་རུང་བ་\r

\r
བགྱིད་པ་ཟ་མ་དང་བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་རུང་བ་བགྱིད་པ་མ་ནིང་དང༌། མཚན་གཉིས་པ་དང་\r
བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་རིག་པའི་སྐྱེས་པ་མ་མཆིས་པར་མ་ནིང་མོ་ལ་\r
ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ།\r
དྲུག་ལས་ལྷག་པར་ཆོས་སྟོན་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་མས་རིག་པའི་སྐྱེས་པ་མ་མཆིས་པར་སྐྱེས་\r
པ་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་རིག་པའི་སྐྱེས་\r
པ་མ་མཆིས་པར་བུད་མེད་ལ་བུད་མེད་དུ་འདུ་ཤེས་པས། ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བུད་མེད་ལ་བུད་མེད་མ་\r
ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བུད་མེད་མ་ལགས་པ་ལ་བུད་མེད་དུ་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བུད་མེད་མ་ལགས་པ་ལ་བུད་\r

\r
མེད་མ་ལགས་པར་འདུ་ཤེས་པས་ཚིག་ལྔའམ། དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་\r
དགེ་སློང་གིས་རིག་པའི་སྐྱེས་པ་མ་མཆིས་པར་མིའི་བུད་མེད་ལ་མིར་འདུ་ཤེས་པས་ཚིག་ལྔའམ། དྲུག་ལས་ལྷག་པར་ཆོས་སྟོན་ན། ཅིར་འགྱུར་ལགས། ལྟུང་བྱེད་དོ། །མི་ལ་མི་\r
མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མི་མ་ལགས་\r
པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་རུང་བ་བགྱིད་པ་མི་ལ་མིར་འདུ་ཤེས་པས་རིག་པའི་སྐྱེས་པ་དང་བུད་མེད་ལ་ཚིག་ལྔའམ།\r
དྲུག་ལས་ལྷག་པར་ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །མི་ལ་མི་ལགས་པར་འདུ་ཤེས་པས་ཆོས་སྟོན་པར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑མི་མ་ལགས་པ་ལ་མིར་འདུ་ཤེས་པས་ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །མི་མ་ལགས་པ་ལ་མི་མ་ལགས་པར་འདུ་ཤེས་པས་ཆོས་སྟོན་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས་རིག་པའི་སྐྱེས་པ་མ་མཆིས་པར་བུད་མེད་ཀྱི་ཡུལ་ལ་ཚིག་ལྔའམ། དྲུག་ལས་ལྷག་པར་\r

\r
ཆོས་སྟོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མས་དགེ་སློང་མ་ཟླ་མ་མཆིས་པར་སྐྱེས་པ་ལ་ཚིག་ལྔའམ། དྲུག་ལས་ལྷག་པར་ཆོས་སྟོན་\r
པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། ལྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་རྒྱ་ཆེར་བརྗོད་པར་བྱའོ། །སྡོམ་ལ། སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བ་དང༌། །བསླབ་བྱིན་ལ་སོགས་སྐད་དང་ནི། །མཚན་རྣམས་དང་ནི་དགེ་སློང་མ། །སངས་རྒྱས་བཅོམ་ལྡན་འདས་ཚེ་\r
དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གང་ཟག་བསྙེན་པར་མ་རྫོགས་པ་དང་མགྲིན་གཅིག་ཏུ་ཆོས་འདོན་ན། ལྟུང་བྱེད་དོ། །ཞེས་\r
གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གང་ཟག་བསྙེན་པར་མ་རྫོགས་པ་སྨྱོན་པ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། འགྲོ་བ་གཞན་དུ་གནས་པ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསླབ་པ་སྩལ་པ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །གང་ཟག་\r

\r
བསྙེན་པར་མ་རྫོགས་པ་ཟ་མ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་མ་ནིང་དང༌། མཚན་གཉིས་\r
པ་དང༌། མ་ནིང་མོ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌།\r
དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། གནས་པར་མི་བགྱི་བ་དང༌། སྔར་ལྟུང་བ་བྱུང་བ་དང༌། དང་པོ་\r
མི་མཐུན་པ་ཅན་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་སློང་དགེ་འདུན་གྱི་དབྱེན་བགྱིད་པ་དང༌།\r
དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། ཁས་བླངས་པ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ཉེས་\r
བྱས་སོ༑ ༑བཙུན་པ། རེ་ཞིག་དབུས་པའི་དགེ་སློང་གིས་མཐའ་འཁོབ་པའི་སྐད་དུ་དབུས་པའི་གང་ཟག་དང་མགྲིན་གཅིག་ཏུ་ཆོས་འདོན་པར་བགྱིད་ལ། གང་ཟག་དབུས་པས་ཀྱང་\r
མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་གང་ཟག་མཐའ་འཁོབ་པ་དང་མགྲིན་གཅིག་ཏུ་ཆོས་འདོན་པར་བགྱིད་\r

\r
ལ༑ གང་ཟག་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་གང་ཟག་དབུས་པ་དང་མགྲིན་གཅིག་\r
ཏུ་ཆོས་འདོན་པར་བགྱིད་ལ། གང་ཟག་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་གང་ཟག་མཐའ་འཁོབ་པ་\r
དང་མགྲིན་གཅིག་ཏུ་ཆོས་འདོན་པར་བགྱིད་ལ། གང་ཟག་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་གང་\r
ཟག་བསྙེན་པར་མ་རྫོགས་པ་དང་མགྲིན་གཅིག་ཏུ་ཆོས་འདོན་པར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མས་\r
གང་ཟག་བསྙེན་པར་མ་རྫོགས་པ་དང་མགྲིན་གཅིག་ཏུ་ཆོས་འདོན་པར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་\r
མས་གང་ཟག་བསྙེན་པར་མ་རྫོགས་པ་དང་མགྲིན་གཅིག་ཏུ་ཆོས་འདོན་པར་བགྱིད་པ་ལས། བསྙེན་པར་མ་རྫོགས་པ་དེའི་མཚན་གྱུར་ཏེ་མཚན་ཡོངས་སུ་གྱུར་ན། ཅིར་འགྱུར་ལགས། ལྟུང་བྱེད་\r
དོ༑ ༑བཙུན་པ། རེ་ཞིག་གང་ཟག་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་\r

\r
པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་\r
ན༑ ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མི་ལ་\r
མིར་འདུ་ཤེས་བས་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་མ་ལགས་\r
པ་ལ་མི་མ་ལགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་\r
ལགས། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་\r
དགེ་སློང་མས་གང་ཟག་བསྙེན་པར་མ་རྫོགས་པ་དང་མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མ་དང་དགེ་སློང་ཆོས་འདོན་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློབ་མ་དང༌།\r

\r
དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སུ་བརྗོད་པར་བྱའོ། །བཙུན་པ། རེ་ཞིག་བསླབ་པ་སྩལ་པས་གང་ཟག་བསྙེན་པར་མ་རྫོགས་པ་དང་\r
མགྲིན་གཅིག་ཏུ་ཆོས་འདོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་\r
འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་\r
པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱི་ལྟུང་བ་བརྗོད་ན། དགེ་འདུན་གྱིས་གནང་བ་མ་གཏོགས་ཏེ། ལྟུང་བྱེད་\r
དོ༑ ༑ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གང་ཟག་བསྙེན་པར་མ་རྫོགས་པ་ལ། ཕོ་ཉ་ལས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་\r
ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྨོན་པ་ལ་\r
གནས་ངན་ལེན་གྱི་ལྟུང་བརྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་\r

\r
ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་གནས་ངན་ལེན་གྱི་ལྟུང་བ་རྗོད་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། སྐད་དང་ལུས་དང་དབེན་པ་ཉིད། །དེ་བཞིན་བཞི་ཚན་མཚན་དང་ནི། །དེ་བཞིན་བསྐོས་དང་བདག་ཉིད་དང༌། །དེ་བཞིན་ཟ་མ་དགེ་\r
སློང་མ༑ ༑བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་གང་ཟག་དབུས་པ་ལ་གནས་ངན་ལེན་གྱི་ལྟུང་བ་རྗོད་པར་བགྱིད་ལ། གང་ཟག་དབུས་པས་ཀྱང་མཐའ་འཁོབ་\r
པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་ཀྱང་དབུས་པའི་སྐད་དུ་གང་ཟག་མཐའ་འཁོབ་པ་ལ་གནས་ངན་ལེན་གྱི་ལྟུང་བ་རྗོད་པར་བགྱིད་ལ། གང་\r
ཟག་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་གང་ཟག་དབུས་པ་ལ་གནས་ངན་ལེན་གྱི་\r
ལྟུང་བ་རྗོད་པར་བགྱིད་ལ། གང་ཟག་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་གང་ཟག་མཐའ་འཁོབ་\r
པ་ལ་གནས་ངན་ལེན་གྱི་ལྟུང་བ་རྗོད་པར་བགྱིད་ལ། གང་ཟག་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་\r

\r
སློང་གིས་ལུས་ཀྱི་རྣམ་པར་རིག་བྱེད་ཀྱི་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་པར་འདུ་ཤེས་པས་\r
གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། དབེན་པ་ལ་མི་དབེན་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་\r
འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་\r
ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་ངོ༌། །བཙུན་པ། རེ་ཞིག་དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་\r
ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། །ཅིར་འགྱུར་ལགས། ལྟུང་བྱེད་དོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་པས་གནས་ངན་ལེན་གྱི་ལྟུང་\r
བ་རྗོད་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་\r
ལགས༑ ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་\r

\r
ཞིག་དགེ་སློང་གིས་མི་ལ་མིར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །མི་མ་ལགས་པ་ལ་མིར་\r
འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །མི་ལ་མི་མ་ལགས་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་པས་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱི་ལྟུང་བ་རྗོད་པར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། རེ་ཞིག་དགེ་སློང་མ་གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱི་ལྟུང་བ་རྗོད་པར་བགྱིད་པ་ལས། མཚན་རྒྱུར་ཏེ་དགེ་སློང་དུ་རེད་ན། ཅིར་འགྱུར་\r
ལགས༑ ལྟུང་བྱེད་དོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱི་ལྟུང་བ་རྗོད་ན། དགེ་འདུན་གྱིས་གནང་བ་མ་\r
གཏོགས་ཏེ་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་དགེ་འདུན་གྱིས་བསྐོས་ཀྱང་གང་ཟག་བསྙེན་པར་མ་རྫོགས་པ་ལ་གནས་ངན་ལེན་གྱི་ལྟུང་\r

\r
བ་རྗོད་ན། ལྟུང་བྱེད་དུ་འགྱུར་བ་ལྟ་མཆིས་ལགས་སམ། ཉེ་བར་འཁོར། གང་ཟག་ནི། བཞི་པོ་འདི་དག་ཡིན་ནོ། །བཞི་གང་ཞེ་ན། གང་ལ་ལྟུང་བའི་མཐའ་ཡང་བསྒོ་བར་བྱ་ལ། ཁྱིམ་གྱི་\r
མཐའ་ཡང་བསྒོ་བར་བྱ་བའི་གང་ཟག་ཀྱང་ཡོད། གང་ལ་ལྟུང་བའི་མཐའ་བསྒོ་བར་བྱའི། ཁྱིམ་གྱི་མཐའ་མ་ཡིན་པའི་གང་ཟག་ཀྱང་ཡོད། གང་ལ་ཁྱིམ་གྱི་མཐའ་བསྒོ་བར་བྱའི། ལྟུང་བའི་མཐའ་\r
མ་ཡིན་པའི་གང་ཟག་ཀྱང་ཡོད། གང་ལ་ལྟུང་བའི་མཐའ་ཡང་བསྒོ་བར་མི་བྱ། ཁྱིམ་གྱི་མཐའ་ཡང་བསྒོ་བར་མི་བྱ་བའི་གང་ཟག་ཡོད་དོ། །གང་ཟག་གང་ལ་ལྟུང་བའི་མཐའ་ཡང་བསྒོ་བར་བྱ་ལ།\r
ཁྱིམ་གྱི་མཐའ་ཡང་གླེང་བར་བྱ་ཞེ་ན། གང་ཞིག་ལྟུང་བ་རྔམས་མི་ཆེ་བ་དག་གིས་ཁྱིམ་ཚད་ཡོད་པ་དག་སུན་འབྱིན་པའོ། །གང་ཟག་གང་ལ་ལྟུང་བའི་མཐའ་བསྒོ་བར་བྱ་ལ། ཁྱིམ་གྱི་མཐའ་མ་ཡིན་\r
ཞེ་ན། གང་ཞིག་ལྟུང་བ་རྔམས་མི་ཆེ་བ་དག་གིས་ཁྱིམ་ཚད་མེད་པ་དག་སུན་འབྱིན་པའོ། །གང་ཟག་གང་ལ་ཁྱིམ་གྱི་མཐའ་བསྒོ་བར་བྱའི། ལྟུང་བའི་མཐའ་མ་ཡིན་ཞེ་ན། གང་ཞིག་ལྟུང་བ་རྔམས་\r
པོ་ཆེ་དག་གིས་ཁྱིམ་ཚད་ཡོད་པ་དག་སུན་འབྱིན་པའོ། །གང་ཟག་གང་ལ་ལྟུང་བའི་མཐའ་ཡང་བསྒོ་བར་མི་བྱ། ཁྱིམ་གྱི་མཐའ་ཡང་མ་ཡིན་ཞེ་ན། གང་ཞིག་ཉེས་པ་རྔམས་པོ་ཆེ་དག་གིས་ཁྱིམ་\r
ཚད་མེད་པ་སུན་འབྱིན་པའོ། །དེ་ལ་གང་ཟག་གང་ཡང་ལྟུང་བའི་མཐའ་ཡང་བསྒོ་བར་བྱ་ལ། ཁྱིམ་གྱི་མཐའ་ཡང་བསྒོ་བར་བྱ་བ་དེས་ནི། ལྟུང་བ་དེ་ཙམ་ཁོ་ན་ཞིག་ཤེས་པའི་ཁྱིམ་དེ་ཙམ་ཁོ་ན་\r

\r
དག་ཏུ་བརྗོད་པར་བྱའོ། །དེ་ལས་ལྷག་པར་རྗོད་ན། ལྟུང་བྱེད་དུ་འགྱུར་རོ། །གང་ཟག་གང་ལ་ལྟུང་བའི་མཐའ་བསྒོ་བར་བྱའི། ཁྱིམ་གྱི་མཐའ་མ་ཡིན་པ་དེ་ནི།\r
ལྟུང་བདེ་ཙམ་ཁོ་ན་ཞིག་ཤེས་པའི་ཁྱིམ་ཐམས་ཅད་དུ་བརྗོད་པར་བྱའོ། །དེ་ལས་ལྷག་པར་རྗོད་ན། ལྟུང་བྱེད་དུ་འགྱུར་རོ། །གང་ཟག་གང་ལ་ཁྱིམ་གྱི་མཐའ་བསྒོ་བར་བྱའི། །ལྟུང་བའི་\r
མཐའ་མ་ཡིན་པ་དེས་ནི། ལྟུང་བ་ཐམས་ཅད་ཀྱི་ཁྱིམ་དེ་ཙམ་ཁོ་ན་དག་ཏུ་བརྗོད་པར་བྱའོ། །དེ་ལས་ལྷག་པར་རྗོད་ན། ལྟུང་བྱེད་དུ་འགྱུར་རོ། །གང་ཟག་གང་ལ་ལྟུང་བའི་མཐའ་ཡང་\r
བསྒོ་བར་མི་བྱ། ཁྱིམ་གྱི་མཐའ་ཡང་མི་ཡིན་པ་དེས་ནི། ལྟུང་བ་ཐམས་ཅད་ཤེས་པའི་ཁྱིམ་ཐམས་ཅད་དུ་བརྗོད་པར་བྱ་སྟེ། རྗོད་པར་བྱེད་པ་ལ་ལྟུང་བ་མེད་དོ། །བཙུན་པ། རེ་ཞིག་དགེ་སློང་\r
གིས་བསྙེན་པར་མ་རྫོགས་པའི་གང་ཟག་ལ་བདག་ཉིད་ཀྱི་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་\r
སློང་ཟ་མའི་གནས་ངན་ལེན་གྱི་ལྟུང་བ་གང་ཟག་བསྙེན་པར་མ་རྫོགས་པ་ལ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་མ་ནིང་ནས་དང་པོ་མི་མཐུན་པ་ཅན་གྱི་\r
བར་གྱི་གནས་ངན་ལེན་གྱི་ལྟུང་བ་བསྙེན་པར་མ་རྫོགས་པའི་གང་ཟག་ལ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་དབྱེན་བགྱིད་\r

\r
པའི་དགེ་སློང་གི་གནས་ངན་ལེན་གྱི་ལྟུང་བ་གང་ཟག་བསྙེན་པར་མ་རྫོགས་པ་ལ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་དེ་བཞིན་གཤེགས་པ་ལ་ངན་སེམས་ཀྱིས་\r
ཁྲག་འབྱིན་པ་དང༌། ཐ་དད་དུ་གནས་པའི་དགེ་སློང་གི་གནས་ངན་ལེན་གྱི་ལྟུང་བ་གང་ཟག་བསྙེན་པར་མ་རྫོགས་པ་ལ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ།\r
རེ་ཞིག་དགེ་སློང་གིས་དགེ་སློང་མའི་གནས་ངན་ལེན་གྱི་ལྟུང་བ་གང་ཟག་བསྙེན་པ་མ་རྫོགས་པ་ལ་རྗོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་\r
གིས་བསླབ་པ་སྩལ་པའི་དགེ་སློང་གི་གནས་ངན་ལེན་གྱི་ལྟུང་བ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མས་དགེ་སློང་མའི་གནས་ངན་ལེན་གྱི་ལྟུང་བ་གང་\r
ཟག་བསྙེན་པར་མ་རྫོགས་པ་ལ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་བསླབ་པ་སྩལ་པས་གནས་ངན་ལེན་གྱི་ལྟུང་བ་གང་ཟག་བསྙེན་པར་མ་རྫོགས་\r
པ་ལ་རྗོད་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ནི། ཉེས་བྱས་སུ་རྒྱ་ཆེར་\r
བརྗོད་པར་བྱའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་ཟག་བསྙེན་པར་མ་རྫོགས་པ་ལ་\r

\r
མིའི་ཆོས་བླ་མར་གྱུར་པ་སྨྲ་བ་བདེན་ན། ལྟུང་བྱེད་དོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། མིའི་ཆོས་བླ་མར་གྱུར་པ་བདེན་པ་སྨྲ་བ་ལྷག་མ་ནི།\r
སངས་རྒྱས་དང༌། སྟོན་པ་ཞེས་བྱ་བ་མ་གཏོགས་པ་ཕམ་པ་བསྟན་པས་རྣམ་པར་དབྱེ་བར་བྱའོ།། །།འདུལ་བ་གཞུང་བླ་མ། བམ་པོ་བཅུ་པ། སྡོམ་ལ། ཕོ་ཉ་ཡི་གེ་ལག་བརྡ་\r
དང་༑ ༑གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མའོ། །\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་སྔར་ལེགས་པར་རུང་བར་བྱས་ནས་དེའི་འོག་ཏུ་འདི་སྐད་\r
ཅེས༑ ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་ཏེ། དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་ཟེར་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ།\r
རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་ཕོ་ཉ་ལས་འདི་སྐད་ཅེས། ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་\r
བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །\r

\r
བཙུན་པ། རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་སྨྱོན་པ་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་བྱས་ཏེ་དགེ་འདུན་གྱི་རྙེད་པ་\r
གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་རྣམས་དང༌། ཚོར་བས་ཉམ་ཐག་པ་རྣམས་དང༌། གླེན་པ་རྣམས་དང༌། འོན་པ་རྣམས་\r
དང་༑ གཉིད་ཀྱིས་ལོག་པ་རྣམས་དང༌། ཕྱག་ལས་ཁོམ་པ་རྣམས་དང༌། རབ་ཏུ་མྱོས་པ་རྣམས་དང༌། སྙོམས་པར་ཞུགས་པ་རྣམས་དང༌། འགྲོ་བ་གཞན་དུ་གནས་པ་རྣམས་ལ་འདི་སྐད་ཅེས།\r
ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་\r
དགེ་སློང་སྨྱོན་པ་རྣམས་ཀྱི་རྙེད་པ་ལ་སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་\r
བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་གཡེངས་པ་རྣམས་དང༌། འགྲོ་བ་གཞན་དུ་གནས་པ་རྣམས་ཀྱི་རྙེད་པ་ལ་ཡང་རྒྱ་ཆེར་བརྗོད་པར་བྱའོ། །སྡོམ་ལ།\r
སྐད་དང་ལུས་དང་དབེན་པ་དང༌། །དགེ་སློང་མཚན་དང་བཞི་ཅན་དང༌། །ཁྱིམ་པ་མི་རུང་མི་ཆོག་དང༌། །རྙེད་དང་ཕྱིས་དང་དགེ་སློང་ངོ༌། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་\r

\r
པའི་སྐད་དུ་སྔར་ལེགས་པར་རུང་བར་བགྱིས་ནས་དེའི་འོག་ཏུ་དབུས་ཀྱི་དགེ་སློང་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་\r
གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ལ། དབུས་ཀྱི་དགེ་སློང་རྣམས་ཀྱིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་\r
པའི་སྐད་དུ་སྔར་ལེགས་པར་རུང་བར་བགྱིས་ནས་དེའི་འོག་ཏུ་དགེ་སློང་མཐའ་འཁོབ་པ་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་\r
བསྔོས་སོ། །ཞེས་མཆིལ། དགེ་སློང་མཐའ་འཁོབ་པ་རྣམས་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་སྔར་\r
ལེགས་པར་རུང་བར་བགྱིས་ནས་དེའི་འོག་ཏུ་དབུས་ཀྱི་དགེ་སློང་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་\r
ལ༑ དགེ་སློང་དབུས་པ་རྣམས་ཀྱིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་སྔར་ལེགས་པར་རུང་བར་བགྱིས་ནས་\r
དེའི་འོག་ཏུ་དགེ་སློང་མཐའ་འཁོབ་པ་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ཡང་རུང་བ་ལ་བསྔོས་སོ། །ཞེས་མཆི་ན། དགེ་\r

\r
སློང་མཐའ་འཁོབ་པ་རྣམས་ཀྱིས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་\r
ལུས་ཀྱི་རྣམ་པར་རིག་བྱེད་ཀྱིས་འདི་སྐད་དུ། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་བགྱི་བར་སྟོན་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་དབེན་པ་ལ་དབེན་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་\r
འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །དབེན་པ་ལ་མི་དབེན་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་\r
དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་\r
བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་\r
བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་སློང་མའི་དགེ་འདུན་གྱི་རྙེད་པ་ལ་\r

\r
སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། འཕགས་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་\r
མཆི་ན། ཅིར་འགྱུར་ལེགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་སློང་གིས་དགེ་འདུན་གྱི་རྙེད་པ་ལས་སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། འཕགས་\r
པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་འདི་སྐད་ཅེས། ཚེ་དང་ལྡན་\r
པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་བ་ལས། དེའི་མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ།\r
རེ་ཞིག་དགེ་སློང་མས་འདི་སྐད་ཅེས། ཚེ་དང་ལྡན་པ་དག་གིས་བཤེར་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་བ་ལས། དེའི་མཚན་གྱུར་ཏེ་དགེ་སློང་དུ་རེད་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསྙེན་པར་རྫོགས་པ་རྣམས་ལ་བསྙེན་པར་རྫོགས་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་\r
དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་རྣམས་ལ་བསྙེན་པར་མ་རྫོགས་པར་འདུ་ཤེས་པས། འདི་སྐད་ཅེས། ཚེ་\r

\r
དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆིན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་རྣམས་ལ་བསྙེན་པར་རྫོགས་\r
པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆིན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་\r
པ་རྣམས་ལ། བསྙེན་པར་མ་རྫོགས་པར་འདུ་ཤེས་པས་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས་\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་ཁྱིམ་པ་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་\r
གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ཁས་བླངས་པ་རྣམས་དང༌། ཟ་མ་རྣམས་དང༌། མ་ནིང་རྣམས་དང༌། མཚན་གཉིས་པ་རྣམས་དང༌།\r
མ་འགུམས་པ་རྣམས་དང༌། ཕ་འགུམས་པ་རྣམས་དང༌། དགྲ་བཅོམ་པ་འགུམས་པ་རྣམས་དང༌། དགེ་སློང་མ་སུན་ཕྱུང་བ་རྣམས་དང༌། མུ་སྟེགས་ཅན་རྣམས་དང༌། མུ་སྟེགས་ཅན་ཞུགས་པ་རྣམས་\r
དང༌། རྐུ་ཐབས་སུ་གནས་པ་དང༌། སྔར་ལྟུང་བ་བྱུང་བ་རྣམས་དང༌། དང་པོ་མི་མཐུན་པ་རྣམས་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་\r

\r
བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་དགེ་སློང་གིས་\r
དགེ་འདུན་གྱི་དབྱེན་བགྱིད་པ་རྣམས་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་རྣམས་དང༌། ཐ་དད་དུ་གནས་པ་རྣམས་དང༌། བསླབ་པ་སྩལ་པ་རྣམས་ལ་འདི་སྐད་ཅེས།\r
ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་སྔར་ལེགས་པར་\r
རུང་བར་བགྱིས་ནས་དེའི་འོག་ཏུ་ཁྱིམ་པ་རྣམས་ཀྱི་རྙེད་པ་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་\r
ལགས། ཉེས་བྱས་སོ། །དེ་བཞིན་དུ་དགེ་སློང་ཁས་བླངས་པ་རྣམས་དང༌། དང་པོ་མི་མཐུན་པ་ཅན་རྣམས་ཀྱི་རྙེད་པ་ལ་ཡང་རྒྱ་ཆེར་བརྗོད་པར་བྱའོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་\r
དབྱེན་བགྱིད་པ་རྣམས་ཀྱི་རྙེད་པ་ལ་འདི་སྐད་ཅེས། ཚེ་དང་ལྡན་པ་དག་གིས་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་དགེ་སློང་\r
དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་རྣམས་དང༌། ཐ་དད་དུ་གནས་པ་རྣམས་ཀྱི་རྙེད་པ་ལ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་\r

\r
ཟག་ལ་བསྔོས་སོ། །ཞེས་མཆིན་ན། ཅིར་འགྱུར་ལགས། ལྟུང་བྱེད་དོ། །བཙུན་པ། དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། ཚེ་དང་ལྡན་པ་དག་གིས་བཤེས་\r
ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ཡང་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་ད། འདི་ལྟར་ཆོས་གོས་དེའི་སྤུན་རུང་བར་གྱུར་ལ་རྒྱུ་\r
མི་རུང་བ་དང༌། རྒྱུ་རུང་བར་གྱུར་ལ་སྤུན་མི་རུང་བ་དང༌། གཉི་ག་མི་རུང་བར་གྱུར་པ་སྟེ། མི་རུང་བ་ནི། རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་དང༌། ར་བལ་དང་འདྲེས་པ་དང༌། མ་བཏགས་\r
པའོ། །དེ་ལྟ་བུའི་ཆོས་གོས་ཀྱི་སླད་དུ་འདི་སྐད་ཅེས། ཚེ་དང་ལྡན་པ་དག་གིས་འདི་ལྟར་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་\r
སོ༑ ༑བཙུན་པ། རེ་ཞིག་དགེ་འདུན་གྱི་ཆོས་གོས་ཁྲུ་གང་དུ་མ་འཚལ་བ་ཞིག་རྙེད་པར་གྱུར་ཏེ། དེ་ལ་དགེ་སློང་གིས་སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། ཚེ་དང་ལྡན་པ་དག་གིས་\r
བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆིན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཆོས་གོས་རྙེད་པ་མ་གཏོགས་པར་དེ་ལས་གཞན་\r
པའི་རྙེད་པ་རྣམས་ཀྱི་སླད་དུ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་\r

\r
ཞིག་དགེ་འདུན་གྱིས་དགེ་སློང་དེའི་མངོན་སུམ་དུ་མ་བབ་པར་ཆོས་གོས་སྩལ་བར་འགྱུར་བ་ལས། དེའི་འོག་ཏུ་མཆིས་ནས་འདི་སྐད་ཅེས། ཚེ་དང་ལྡན་པ་དག་གིས་\r
བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས་སྔར་ལེགས་པར་རུང་བར་བགྱིས་ནས་\r
དེའི་འོག་ཏུ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་\r
དགེ་སློང་མས་སྔར་ལེགས་པར་རུང་བར་བགྱིས་ནས་དེའི་འོག་ཏུ་འདི་སྐད་ཅེས། ཚེ་དང་ལྡན་པ་དག་གིས་བཤེས་ངོར་བྱས་ཏེ་དགེ་སློང་མའི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་\r
འགྱུར་ལགས། ལྟུང་བྱེད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པས་སྔར་ལེགས་པར་བགྱིས་ནས་དེའི་འོག་ཏུ་འདི་སྐད་ཅེས། ཚེ་དང་ལྡན་\r
པ་དག་གིས་བཤེས་ངོར་བྱས་ཏེ་དགེ་འདུན་གྱི་རྙེད་པ་གང་ཟག་ལ་བསྔོས་སོ། །ཞེས་མཆི་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་\r
འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་སྤྲུལ་དང་འགྲོ་བའོ། །སངས་རྒྱས་བཅོམ་ལྡན་\r

\r
འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་པ་ན་ཡང་འདི་སྐད་ཅེས། ཚེ་དང་ལྡན་པ་\r
དག་གང་དག་གིས་དགེ་སློང་རྣམས་འགྱོད་པ་དང༌། མི་དགའ་བ་དང༌། གནོད་པ་དང༌། རྣམ་པར་འཚེ་བ་དང༌། ཡིད་ལ་གཅགས་པར་འགྱུར་བ་བསླབ་པའི་གཞི་ཕྲན་ཚེགས་རབ་ཏུ་ཕྲ་བ་འདི་དག་གིས་\r
ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་གདོན་པ་འདོན་པ་དག་གིས་ཅི་བྱ་ཞེས་དེ་སྐད་ཟེར་ཞིང༌། བསླབ་པ་ཁྱད་དུ་གསོད་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་\r
སློང་གིས་ཕོ་ཉ་ལས་བསླབ་པ་ཁྱད་དུ་གསོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྨྱོན་པ་ལ་བསླབ་པ་ཁྱད་དུ་གསོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་\r
ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དྲུང་དུ་བསླབ་པ་\r
ཁྱད་དུ་གསོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། སྐད་དང་ལུས་དང་དབྱེན་པ་ཉིད། །དེ་བཞིན་དུ་ནི་མཚན་ཉིད་དང༌། །ཁྱིམ་པ་དག་ལ་སོགས་པ་དང༌། །དགེ་སློང་མ་དང་\r

\r
བསླབ་པ་བྱིན། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་དབུས་པའི་དགེ་སློང་ལ་བསླབ་པ་ཁྱད་དུ་གསོད་པར་བགྱིད་ལ། དགེ་སློང་དབུས་ཀྱི་\r
ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་དགེ་སློང་མཐའ་འཁོབ་བ་ལ་བསླབ་པ་ཁྱད་དུ་འགུམས་པར་བགྱིད་ལ། དགེ་\r
སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་དབུས་པ་ལ་བསླབ་པ་ཁྱད་དུ་འགུམས་པར་\r
བགྱིད་ལ། དགེ་སློང་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་དགེ་སློང་མཐའ་འཁོབ་པ་ལ་བསླབ་པ་ཁྱད་དུ་\r
འགུམས་པར་བགྱིད་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་\r
ཀྱིས་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་དབེན་པ་ལ་དབེན་པར་འདུ་ཤེས་པས་བསླབ་པ་ཁྱད་དུ་འགུམས་པར་བགྱིད་ན།\r
ཅིར་འགྱུར་ལགས། ཉེས་བྱས་སོ། །དབེན་པ་ལ་མི་དབེན་པར་འདུ་ཤེས་པས་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་\r

\r
པས་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ལྟུང་བྱེད་\r
དོ༑ ༑བཙུན་པ། རེ་ཞིག་དགེ་སློང་བསླབ་པ་ཁྱད་དུ་འགུམས་པར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་བསླབ་པ་ཁྱད་\r
དུ་འགུམས་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པའི་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་\r
ལགས། ཉེས་བྱས་སོ། །དེ་བཞིན་དུ་དགེ་སློང་ཁས་བླངས་པ་དང༌། ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པད་དང༌། ཕ་འགུམས་པ་དང༌། དགྲ་བཅོམ་པ་འགུམས་\r
པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་གྱི་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌།\r
བསླབ་པ་སྩལ་པའི་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་སྤྲུལ་པའི་བསླབ་པ་ཁྱད་དུ་འགུམས་པར་བགྱིད་ན། ཅིར་\r

\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མའི་བསླབ་པ་ཁྱད་དུ་འགུམས་\r
པར་བགྱིད་ན། ཅིར་འགྱུར་ལགས། ཉེས་བྱས་སོ། །དགེ་སློང་མས་དགེ་སློང་མའི་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མས་དགེ་སློང་\r
དང༌། དགེ་སློང་མ་དང༌། དགེ་ཚུལ་དང༌། དགེ་ཚུལ་མའི་བསླབ་པ་ཁྱད་དུ་འགུམས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པས་བསླབ་པ་ཁྱད་\r
དུ་འགུམས་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། རྫུ་འཕྲུལ་\r
ལུས་དང་དབེན་པ་སྐད། །རྡོ་ལྕིབས་རྩ་བ་འདམ་སྔོ་དང༌། །མེ་ཏོག་ཉ་ལྕིབས་གནས་དང་ཚང༌། །ཤ་མོ་མེ་ཏོག་ལོ་མ་དང༌། །འབྲས་བུ་ཤུན་པ་གཉིས་པ་དང༌། །མཚན་དང་བཞི་ཚན་ལེགས་པ་\r
དང༌། །ཚིག་གུ་བདུན་ཚན་འབྲས་བུའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ས་བོན་གྱི་ཚོགས་དང༌། འབྱུང་པོའི་\r
གནས་འཇིག་གམ། འཇིག་ཏུ་འཇུག་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་རྫུ་འཕྲུལ་གྱིས་ཤིང་བཀུམ་པར་མོས་ན། ཅིར་འགྱུར་ལགས།\r

\r
ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་ཤིང་འགུམས་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དབེན་པ་ལ་དབེན་\r
པར་འདུ་ཤེས་པས་ཤིང་འགུམས་ཤིག་ཅེས་བགྱིད་ན། ཅིར་འགྱུར་ལགས། ཉེས་བྱས་ཁོ་ན་སྟེ། བཞི་ཚན་རྒྱ་ཆེར་བརྗོད་པར་བྱའོ། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་\r
པའི་སྐད་དུ་དབུས་པ་ལ་ཤིང་འགུམས་སུ་སྩོལ་ལ། དབུས་པས་ཀྱང་མཐའ་འཁོབ་པའི་སྐད་དེ་མ་མཚལ་ན། ཅིར་འགྱུར་ལགས། ཉེས་བྱས་ཏེ། དེ་བཞིན་དུ་བཞི་ཚན་རྒྱ་ཆེར་བརྗོད་པར་བྱའོ།།\r
བཙུན་པ། རེ་ཞིག་དགེ་སློང་གིས་རྡོའི་དྲེག་པ་བཀོགས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ས་བོན་རྩ་བ་མ་ཟུག་པ་ཕྱུང་ན། ཅིར་འགྱུར་ལགས། ཉེས་བྱས་སོ།།\r
བཙུན་པ། རེ་ཞིག་དགེ་སློང་གིས་འདམ་སྔོ་བ་དང༌། འདམ་སྐྱ་བ་བཀོགས་ནས། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་འདམ་རྫབ་ནས་ཉ་ལྕིབས་ཕྱུང་སྟེ་ཐང་\r
ལ་བོར་ན། ཅིར་འགྱུར་ལགས། ལྟུང་བྱེད་དོ། །ཆུ་རྩྭ་ཡང་དེ་དང་འདྲའོ། །བཙུན་པ། རེ་ཞིག་དགེ་སློང་གིས་སྲོག་ཆགས་རྣམས་ཀྱི་གནས་འབྱིན་ཏམ། སྲེག་གམ། མ་རུང་བར་བགྱིད་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བྱ་རྣམས་ཀྱི་ཚང་འཇིག་གམ། འབྱིན་ཏམ། མ་རུང་བར་བགྱིད་ན། ཅིར་འགྱུར་ལགས། ཉེས་བྱས་སོ།།\r

\r
བཙུན་པ། རེ་ཞིག་དགེ་སློང་གིས་ཕ་བ་ལྒོ་ལྒོ་འམ། ཤ་མོ་འབྱིན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་\r
ཤིང་ལས་ཤུན་པ་རྙིང་པ་འཆུ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མེ་ཏོག་དང༌། འབྲས་བུ་དང༌། ལོ་མ་རྙིང་པ་གླགས་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཤིང་འགུམས་པར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་\r
ཞིག་དགེ་སློང་མ་ཤིང་འགུམས་པར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་ས་བོན་ལ་ས་བོན་དུ་འདུ་\r
ཤེས་པས་མ་རུང་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །ས་བོན་ལ་ས་བོན་མ་ལགས་པར་འདུ་ཤེས་པས་མ་རུང་བར་བགྱིད་ན། ཅིར་འགྱུར་ལགས། ལྟུང་བ་མེད་དོ། །ས་\r
བོན་མ་ལགས་པ་ལ་ས་བོན་དུ་འདུ་ཤེས་པས་མ་རུང་བར་བགྱིད་ན། ཅིར་འགྱུར་ལགས། ཉེས་བྱས་སོ། །ས་བོན་མ་ལགས་པ་ལ་ས་བོན་མ་ལགས་པར་འདུ་ཤེས་པས་མ་རུང་བར་བགྱིད་\r
ན༑ ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་བསྙེན་པར་མ་རྫོགས་པར་རན་དགུམ་པར་སྦྱོར་བ་བགྱིས་ལ། བསྙེན་པར་མ་རྫོགས་པར་བཀུམ་ན། ཅིར་འགྱུར་ལགས།\r

\r
ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ་བསྙེན་པར་རྫོགས་ཀར་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པར་སྦྱོར་བ་བགྱིས་ལ། བསྙེན་པར་མ་\r
རྫོགས་ནས་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་\r
རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་བཀུམ་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་བཀུམ་ན། ཅིར་\r
འགྱུར་ལགས། ལྟུང་བྱེད་དོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་བཀུམ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་འདི་\r
སྐད་ཅེས། གལ་ཏེ་ཤིང་འདི་བཅད་ན། ལེགས་ཏེ། མ་ཉེས་སོ། །ཞེས་བགྱིས་པ་ལས། དེས་ཀྱང་བཀུམ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཚིག་\r
གུ་མ་བཅོམ་པར་རིལ་མིད་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་རུང་བར་མ་བགྱིས་པའི་འབྲས་བུ་དག་ཡོངས་སུ་ལོངས་སྤྱད་ཀྱང་ལྟུང་བར་མི་འགྱུར་བ་\r
ལྟ་མཆིས་ལགས་སམ། ཉེ་བར་འཁོར། ཡོད་དེ། ས་བོན་དུ་མ་རེད་པ་དག་ལ་ས་བོན་གྱི་ཆོས་མ་ཡིན་ནོ། །སྙམ་ནས་ཡོངས་སུ་ལོངས་སྤྱད་ནའོ། །བཙུན་པ། དགེ་སློང་གིས་ས་བོན་གྱི་རིགས་\r

\r
ལྔ་མེས་རུང་བར་བགྱིས་ཏེ་འཚལ་ཀྱང་ལྟུང་བར་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་ས་བོན་གྱི་རིགས་ལྔ་རུང་བར་བྱས་ལ་ས་ལ་\r
འདུག་གམ། སྡོང་ན་འདུག་གམ། གདང་ལ་འདུག་ཀྱང་རུང་སྟེ། མྱུ་གུ་སྐྱེས་པར་གྱུར་ནའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་\r
ནི་སེམས་འཁྲུགས་དང༌། །ཚོར་བ་འོན་པ་འགྲོ་བ་དང༌། །ཁྱིམ་བདག་ལ་སོགས་པ་དང༌། །བསླབ་པ་བྱིན་དང་དགེ་སློང་མ། །བཙུན་པ། རེ་ཞིག་དགེ་སློང་གིས་ཕོ་ཉ་ལས་ཤིང་འགུམས་སུ་\r
སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་འདོགས་པ་དང༌། བརྒྱུད་པས་འགུམས་སུ་སྩོལ་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྨྱོན་པ་ལ་ཤིང་འགུམས་སུ་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་\r
པ་དང༌། གླེན་པ་དང༌། འོན་པ་དང༌། འགྲོ་བ་གཞན་དུ་གནས་པ་ལ་ཤིང་འགུམས་སུ་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མངོན་སུམ་དུ་\r
ཁྱིམ་པ་ཤིང་འགུམས་སུ་སྩོལ་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌།\r

\r
དགྲ་བཅོམ་པ་འགུམས་པ་དང༌། དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌།\r
རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་པར་མི་བགྱིད་པ་དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་དང༌། ཁས་བླངས་པ་དང༌། བསླབ་པ་སྩལ་པ་མངོན་\r
སུམ་དུ་ཤིང་འགུམས་སུ་སྩོལ་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་བསླབ་པ་སྩལ་པས། རན་སྔོན་པོ་འགུམས་སམ། འགུམས་སུ་སྩོལ་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། རེ་ཞིག་དགེ་སློང་མས་རན་སྔོན་པོ་འགུམས་སམ། འགུམས་སུ་སྩོལ་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློབ་མས་རན་སྔོན་པོ་འགུམས་\r
སམ༑ འགུམས་སུ་སྩོལ་ན། ཅིར་འགྱུར་ལགས། ཉེས་བྱས་སོ། །སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་ཏེ། སྔ་མ་བཞིན་ནོ། །དགེ་ཚུལ་དང༌། དགེ་ཚུལ་མ་ལ་ནི། ལྟུང་བ་མེད་\r
ངོ་༑ ༑སྡོམ་ལ། སྐད་དང་ལུས་དང་དབེན་པ་ཉིད། །མཚན་དག་དང་ནི་བཞི་ཚན་དང༌། །ཁྱིམ་པ་དག་ལ་སོགས་པ་དང༌། །བསྐོས་པ་དང་ནི་མ་བསྐོས་པའོ། །སངས་རྒྱས་བཅོམ་ལྡན་འདས་ལ་ཚེ་\r
དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས། འཕྱའམ། གཞོགས་འཕྱས་བྱེད་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་\r

\r
དབུས་ཀྱི་དགེ་སློང་གྲངས་སུ་སྩལ་པས་མཐའ་འཁོབ་པའི་སྐད་དུ་དགེ་སློང་དབུས་པ་ལ་འཕྱའམ། གཞོགས་འཕྱས་བགྱིད་ལ། དགེ་སློང་དབུས་པས་ཀྱང་\r
མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་པའི་སྐད་དུ་དགེ་སློང་མཐའ་འཁོབ་པ་ལ་འཕྱའམ། གཞོགས་འཕྱས་བགྱིད་ལ། དགེ་\r
སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་དབུས་པ་ལ་འཕྱའམ། གཞོགས་\r
འཕྱས་བགྱིད་ལ། དགེ་སློང་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་དགེ་སློང་མཐའ་འཁོབ་པ་ལ་འཕྱག་\r
འམ༑ གཞོགས་འཕྱས་བགྱིད་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་\r
པས། ལུས་ཀྱི་རྣམ་པར་རིག་བྱེད་ཀྱིས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་པ་དབེན་པ་ལ་མི་དབེན་པར་\r
འདུ་ཤེས་པས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །དབེན་པ་ལ་དབེན་པར་འདུ་ཤེས་པས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས་\r

\r
ཉེས་བྱས་སོ། །མི་དབེན་པ་ལ་དབེན་པར་འདུ་ཤེས་པས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས་འཕྱའམ། གཞོགས་\r
འཕྱས་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གྲངས་སུ་སྩལ་པ་འཕྱའམ། གཞོགས་འཕྱས་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་གྲངས་སུ་སྩལ་པ་འཕྱའམ། གཞོགས་འཕྱས་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གྲངས་སུ་སྩལ་བས། བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ལྟུང་བྱེད་དོ། །\r
བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས། ཉེས་\r
བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་བས་ཁྱིམ་པ་ལ་འཕྱའམ། གཞོགས་\r
འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་པས། དགེ་སློང་ཁས་བླངས་པ་དང༌། ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌།\r

\r
མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་\r
དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་ལ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་བས།\r
དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་པ་ལ་འཕྱའམ། གཞོགས་\r
འཕྱས་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གྲངས་སུ་སྩལ་པས། དགེ་འདུན་གྱི་བསྐོ་བཤམ་བགྱིད་པ་བསྐོས་པ་དང༌། མ་བསྐོས་པ་མ་གཏོགས་\r
པ་ལས་གཞན་པ་དག་ལ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་\r
པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མའོ།། །།འདུལ་བ་གཞུང་བླ་མ། བམ་པོ་བཅུ་\r
གཅིག་པ་སྟེ། ཐ་མའོ། །བཙུན་པ། རེ་ཞིག་དགེ་སློང་གྲངས་སུ་སྩལ་བས་ཕོ་ཉ་ལས་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་\r

\r
བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གྲངས་སུ་སྩལ་བས་དགེ་སློང་སྨྱོན་པ་ལ་འཕྱའམ། གཞོགས་འཕྱས་\r
བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌།\r
རབ་ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་ལ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་\r
སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་\r
གྲངས་སུ་སྩལ་བས། དགེ་སློང་མ་ལ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་འཕྱའམ།\r
གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་པ་གྲངས་སུ་སྩལ་པ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ལྟུང་བྱེད་\r
དོ༑ ༑དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་འཕྱའམ། གཞོགས་འཕྱས་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ལྟུང་བ་དང་དེ་\r

\r
བཞིན་ལུས་དང་ནི། །སྐད་དང་མི་སྨྲ་མཚན་དང་ནི། །ཁྱིམ་པ་དག་ལ་སོགས་པ་དང༌། །བཞི་ཚན་པོ་ནི་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་\r
ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་བསྒོ་བ་རྣ་ལ་གཟོན་ན། ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་ནོངས་པ་མ་གཏོགས་\r
པ་དེ་ལས་གཞན་པའི་རྒྱུ་དག་གིས་གླེང་བ་རྣ་ལ་གཟོན་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་ལུས་ཀྱི་རྣམ་པར་རིག་བྱེད་ཀྱིས་རྣ་ལ་གཟོན་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དབུས་ཀྱི་དགེ་སློང་གིས་མཐའ་འཁོབ་པའི་སྐད་དུ་དབུས་ཀྱི་དགེ་སློང་ལ་བསྒོ་བ་རྣ་ལ་གཟོན་པར་བགྱིད་ལ། དགེ་སློང་\r
དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་ཀྱང་དབུས་པའི་སྐད་དུ་དགེ་སློང་མཐའ་འཁོབ་པ་ལ་བསྒོ་བ་རྣ་ལ་གཟོན་\r
པར་བགྱིད་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་དབུས་པ་\r
ལ་བསྒོ་བ་རྣ་ལ་གཟོན་པར་བགྱིད་ལ། དགེ་སློང་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་དགེ་སློང་\r

\r
མཐའ་འཁོབ་པ་ལ་བསྒོ་བ་རྣ་ལ་གཟོན་པར་བགྱིད་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་མི་སྨྲ་\r
པས་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་གི་བསྒོ་བ་རྣ་ལ་གཟོན་པར་བགྱིད་པ་ན་མཚན་གྱུར་ཏེ་དགེ་སློང་མར་རེད་ན།\r
ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་སློང་མའི་བསྒོ་བ་རྣ་ལ་གཟོན་པར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་དགེ་སློང་གིས་ཁྱིམ་བའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ཁས་བླངས་པ་དང༌། ཟ་མ་དང༌། མ་ནིང་དང༌། དགེ་སློང་མ་\r
སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། དང་པོ་མི་མཐུན་པ་ཅན་\r
དང༌། སྔར་ལྟུང་བ་བྱུང་བའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་\r
པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་བའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་\r

\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་པས་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་ལ་བསྙེན་པར་\r
མ་རྫོགས་པར་འདུ་ཤེས་པས་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་པས་བསྒོ་བ་རྣ་ལ་གཟོན་པར་\r
བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་\r
ལ༑ ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བའོ། །བཙུན་པ། རེ་ཞིག་དགེ་སློང་གིས་ཕོ་ཉ་ལས་དགེ་\r
སློང་གི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། བརྒྱུད་པས་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། རེ་ཞིག་དགེ་སློང་གིས་གཞན་ལ་སྙད་འདོགས་པས། དགེ་སློང་གི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་\r
སློང་གིས་དགེ་སློང་སྨྱོན་པའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་\r

\r
པ་དང༌། འགྲོ་བ་གཞན་དུ་གནས་པའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་\r
དང༌། དགེ་ཚུལ་མའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས། དགེ་སློང་མའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་\r
ལགས། ལྟུང་བྱེད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མའི་བསྒོ་བ་རྣལ་གཟོན་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་བསླབ་པ་\r
སྩལ་བའི་བསྒོ་བ་རྣ་ལ་གཟོན་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པའི་བསྒོ་བ་རྣ་ལ་གཟོན་\r
པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། མི་རུང་བ་དང་གང་ཟག་དང༌། །མཆོག་པ་དང་ལྷག་པ་ཉིད། །མཚན་དང་བཞི་ཚན་ཁོ་ན་དང༌། །ལུས་དང་སྐད་དང་དེ་བཞིན་དབེན། །\r
ཁྱིམ་པ་བདག་ལ་སོགས་པ་དང༌། །བར་ཆད་འགྱུར་བ་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་\r
སློང་གང་དགེ་འདུན་གྱི་ཁྲིའམ། ཁྲིའུའམ། སྟན་ནང་ཚངས་ཅན་ནམ། ལ་བའམ། སྔས་སམ། གོར་བུ་བླ་གབ་མེད་པར་བཏིང་ངམ། འདིང་དུ་བཅུག་ནས་མ་སྦས་སམ། སྡུད་དུ་མ་བཅུག་གམ།\r

\r
དགེ་སློང་འཁོད་པ་ལ་མ་བཅོལ་བར་དེ་ནས་སོང་ན། དེ་འདྲ་བའི་རྐྱེན་མ་གཏོགས་ཏེ་ལྟུང་བྱེད་དོ། །ཞེས་གསུངས་པ་གང་ལགས་པ། བཙུན་པ། དགེ་སློང་གིས་དགེ་\r
འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། མ་བཅོལ་བར་དེ་ནས་མཆིས་ཀྱང་ལྟུང་བྱེད་དུ་མི་འགྱུར་བ་ལྟ་མཆིས་ལགས། ཉེ་བར་འཁོར། ཡོད་\r
དེ༑ འདི་ལྟར་གནས་མལ་དེའི་སྤུན་རུང་བར་གྱུར་ལ་རྒྱུ་མི་རུང་བ་དང༌། སྤུན་མི་རུང་བ་ལ་རྒྱུ་རུང་བ་དང༌། གཉི་ག་མི་རུང་བར་གྱུར་པ་སྟེ། མི་རུང་བ་རྔ་བལ་དང༌། བ་ལང་གི་སྤུ་དང༌། རི་དྭགས་ཀྱི་བལ་\r
དང༌། ར་བལ་དང་འདྲེས་པ་དང༌། མ་བཏགས་པ་དེ་ལྟ་བུའི་གནས་མལ་བཏིང་ངམ། འདིང་དུ་བཅུག་ནས་མ་སྦས་སམ། སྡུད་དུ་མ་བཅུག་གམ། མ་བཅོལ་བར་དེ་ནས་སོང་ན། ཉེས་བྱས་སུ་འགྱུར་\r
རོ༑ ༑བཙུན་པ། རེ་ཞིག་དགེ་སློང་གིས་གང་ཟག་གི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། མ་བཅོལ་བར་དེ་ནས་མཆིས་ན། ཅིར་འགྱུར་ལགས།\r
ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ཁྲིའམ། ཁྲིའུ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། མ་བཅོལ་བར་དེ་ནས་མཆིས་ཀྱང་ལྟུང་བྱེད་དུ་མི་འགྱུར་\r
པ་ལྟ་མཆིས་ལགས་སམ། ཉེ་བར་འཁོར། ཡོད་དེ། བདེ་བར་གཤེགས་པའི་སོར་བརྒྱད་དུ་མཆོག་གམ། ལྷག་ནའོ། །རེ་ཞིག་དགེ་སློང་གིས་དགེ་འདུན་གྱི་གནས་མལ་བཏིང་\r

\r
ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་འཁོད་པ་ལ་མ་བཅོལ་བར་དེ་ནས་མཆིས་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ལྟུང་བྱེད་\r
དོ། །བཙུན་པ། རེ་ཞིག་དགེ་སློང་མས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། མ་བཅོལ་བར་མཆིས་པ་ལས། མཚན་གྱུར་ཏེ་དགེ་སློང་དུ་\r
རེད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་འཁོད་\r
པ་ལ་མ་བཅོལ་བར་མཚམས་ཀྱི་སླད་རོལ་ལ་མཚམས་ཀྱི་སླད་རོལ་ཏུ་འདུ་ཤེས་པས་མཆིས་ན། ཅིར་འགྱུར་ལགས། ལྟུང་བྱེད་དོ། །མཚམས་ཀྱི་སླད་རོལ་ལ་མཚམས་ཀྱི་ནང་དུ་ཤེས་པས་མཆིས་\r
ན༑ ཅིར་འགྱུར་ལགས། ཉེས་བྱས་སོ། །མཚམས་ཀྱི་ནང་ལ་མཚམས་ཀྱི་སླད་རོལ་ཏུ་འདུ་ཤེས་པས་མཆིས་ན། ཅིར་འགྱུར་ལགས། ཉེས་བྱས་སོ། །མཚམས་ཀྱི་ནང་ལ་མཚམས་ཀྱི་ནང་དུ་འདུ་\r
ཤེས་པས་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་བར་ལུས་ཀྱི་རྣམ་པར་\r
རིག་བྱེད་ཀྱིས་དགེ་སློང་འཁོད་པ་ལ་བཅོལ་ནས་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དབུས་པའི་དགེ་སློང་གིས་མཐའ་འཁོབ་པའི་སྐད་དུ་དབུས་ཀྱི་དགེ་སློང་ལ་དགེ་འདུན་གྱི་\r

\r
གནས་མལ་བཅོལ་ཏེ་མཆིས་ལ། དབུས་ཀྱི་དགེ་སློང་གིས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །མཐའ་འཁོབ་པས་དབུས་\r
པའི་སྐད་དུ་དགེ་སློང་མ་མཐའ་འཁོབ་པ་ལ་དགེ་འདུན་གྱི་གནས་མལ་བཅོལ་ཏེ་མཆིས་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །\r
མཐའ་འཁོབ་པས་མཐའ་འཁོབ་པའི་སྐད་དུ་དབུས་པའི་དགེ་སློང་ལ་དགེ་འདུན་གྱི་གནས་མལ་བཅོལ་ཏེ་མཆིས་ལ། དགེ་སློང་དབུས་པས་ཀྱང་མཐའ་འཁོབ་པའི་སྐད་དེ་མ་འཚལ་ན། ཅིར་\r
འགྱུར་ལགས། ཉེས་བྱས་སོ། །དབུས་པས་དབུས་པའི་སྐད་དུ་དགེ་སློང་མཐའ་འཁོབ་པ་ལ་དགེ་འདུན་གྱི་གནས་མལ་བཅོལ་ཏེ་མཆིས་ལ། དགེ་སློང་མཐའ་འཁོབ་པས་ཀྱང་དབུས་པའི་སྐད་\r
དེ་མ་འཚལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་བར་དབེན་\r
པ་ལ་དབེན་པར་འདུ་ཤེས་པས་བཅོལ་ཏེ་མཆིས་ན། ཅིར་འགྱུར་ལགས། ལྟུང་བྱེད་དོ། །དབེན་པ་ལ་མི་དབེན་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །མི་དབེན་པ་ལ་དབེན་\r
པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །མི་དབེན་པ་ལ་མི་དབེན་པར་འདུ་ཤེས་པས་མཆིས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། རེ་ཞིག་དགེ་སློང་གིས་དགེ་\r

\r
འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། ཁྱིམ་པ་ལ་མ་བཅོལ་བར་མཆིས་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ཁས་\r
བླངས་པ་དང༌། ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་\r
ཐབས་སུ་གནས་པ་དང༌། གནས་པར་མི་བགྱི་བ་དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་ལ་མ་བཅོལ་བར་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་\r
དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་པ་ལ་མ་བཅོལ་བར་མཆིས་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། དགེ་སློང་གིས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་འཁོད་པ་ལ་མ་བཅོལ་བར་འདོར་བར་བགྱིད་ཀྱང་ལྟུང་བར་\r
མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་དགེ་སློང་གིས་གནས་མལ་དེ་ཡང་བར་མ་དོར་བར་སོང་བའམ། གཙུག་ལག་ཁང་དེར་བར་ཆད་བརྒྱད་ལས་གང་ཡང་རུང་བའི་\r
བར་ཆད་གཅིག་བྱུང་བར་གྱུར་ནའོ། །སྡོམ་ལ། སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མའོ། །བཙུན་པ། རེ་\r

\r
ཞིག་དགེ་སློང་གིས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་སྨྱོན་པ་ལ་མ་བཅོལ་བར་མཆིས་ན།\r
ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་སེམས་འཁྲུགས་པ་དང༌། ཚོར་བས་ཉམས་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་\r
ཏུ་མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་མ་བཅོལ་བར་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་མ་ལ་\r
བཅོལ་ཏེ་མཆིས་ན། ཅིར་འགྱུར་ལགས། ཉེས་བྱས་སོ། །དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་བཅོལ་ཏེ་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་\r
སློང་མས་དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་མ་འཁོད་པ་ལ་མ་བཅོལ་བར་མཆིས་ན། ཅིར་འགྱུར་ལགས། ལྟུང་བྱེད་དོ། །\r
བཙུན་པ། དགེ་སློང་གིས་དགེ་སློང་དང༌། དགེ་སློབ་དང༌། དགེ་ཚུལ་དང༌། དགེ་ཚུལ་མ་ལ་མ་བཅོལ་བར་མཆིས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་བས།\r
དགེ་འདུན་གྱི་གནས་མལ་བཏིང་ངམ། འདིང་དུ་སྩལ་ནས་མ་སྦས་སམ། སྡུད་དུ་མ་སྩལ་ཏམ། དགེ་སློང་འཁོད་པ་ལ་མ་བཅོལ་བར་མཆིས་ན། ཅིར་འགྱུར་ལགས། ལྟུང་བྱེད་དོ། །དགེ་སློབ་\r

\r
མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་\r
ཀྱིས་ཡང་དགེ་སློང་གང་དགེ་འདུན་གྱི་གཙུག་ལག་ཁང་དུ་རྩྭའི་གདིང་བ་བཏིང་ངམ། ལོ་མའི་གདིང་བ་བཏིང་ངམ། འདིང་དུ་བཅུག་ནས་མ་སྦས་སམ། སྡུད་དུ་མ་བཅུག་གམ། དགེ་སློང་འཁོད་པ་ལ་མ་བཅོལ་\r
བར་དེ་སོང་ན། དེ་འདྲ་བའི་རྐྱེན་མ་གཏོགས་ཏེ་ལྟུང་བྱེད་དོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། གཞུང་ལྷག་མ་ནི། མི་རུང་བ་དང༌། བདེ་བར་གཤེགས་པའི་སོར་བརྒྱད་དུ་མི་ཆོག་པའམ།\r
ལྷག་མ་མ་གཏོགས་པ་གནས་མལ་ཇི་ལྟ་བ་དེ་བཞིན་དུ་གདིང་བ་ལ་རྒྱས་པར་བརྗོད་པར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌། །གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་\r
དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་\r
འདས་ཀྱིས་ཡང་དགེ་སློང་གང་ཁྲོས་འཁྲུགས་རྔམ་པར་གྱུར་ཏེ་ཡིད་མ་རངས་ནས་དགེ་འདུན་གྱི་གཙུག་ལག་ཁང་ནས་སྐྲོད་དམ། སྐྲོད་དུ་འཇུག་ན། དེ་འདྲ་བའི་རྐྱེན་མ་གཏོགས་ཏེ་ལྟུང་བྱེད་དོ། །ཞེས་\r
གསུངས་པ་གང་ལགས་པ། བཙུན་པ། རེ་ཞིག་དགེ་སློང་ཁྲོས་ཏེ་ཕོ་ཉ་ལས་དགེ་སློང་སྐྲོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་བརྡ་དང༌། གཞན་ལ་སྙད་\r

\r
འདོགས་པ་དང༌། བརྒྱུད་པས་སྐྲོད་པར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁྲོས་ནས་དགེ་སློང་སྨྱོན་པ་སྐྲོད་དམ། སྐྲོད་དུ་སྩོལ་པར་བགྱིད་\r
ན༑ ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་\r
དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་སྐྲོད་དམ། སྐྲོད་དུ་སྩོལ་པར་བགྱིད་ན། ཅིར་འགྱུར་ལགས། ཉེས་བྱས་སོ། །སྡོམ་ལ། མཚན་དང་བཞི་ཚན་ཉིད་དང་ནི། །དེ་བཞིན་\r
བདུན་ཚན་ཉིད་དང་ནི། །ཁྱིམ་པ་དག་ལ་སོགས་པ་དང༌། དགེ་འདུན་གྱི་ནི་ཐ་མ་ཡིན། །བཙུན་པ། རེ་ཞིག་དགེ་སློང་ཁྲོས་ཏེ་དགེ་འདུན་གྱི་གཙུག་ལག་ཁང་ནས་དགེ་སློང་སྐྲོད་དམ། སྐྲོད་དུ་སྩོལ་\r
བར་བགྱིད་པ་ལས། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་ཁྲོས་ནས་དབྱར་ཁང་ནས་དགེ་སློང་མ་སྐྲོད་དམ། སྐྲོད་དུ་སྩོལ་\r
བར་བགྱིད་པ་ལས། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྲོས་ཏེ་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་\r
པས་སྐྲོད་དམ། སྐྲོད་དུ་སྩོལ་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་པས་སྐྲོད་དམ། སྐྲོད་དུ་སྩོལ་བར་བགྱིད་ན།\r

\r
ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་པས་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་\r
པ་ལ་བསྙེན་པར་མ་རྫོགས་པར་འདུ་ཤེས་པས་སྐྲོད་དམ། སྐྲོད་དུ་སྩོལ་པར་བགྱིད་ན་ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསྙེན་པར་མ་རྫོགས་པར་ཁྲོས་ཏེ་དགེ་སློང་བསྐྲད་པར་སྦྱོར་བ་བགྱིས་\r
ལ། བསྙེན་པར་མ་རྫོགས་པར་བསྐྲད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པས་སྦྱོར་བ་བགྱིས་ལ། བསྙེན་པར་རྫོགས་ཀར་བསྐྲད་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་\r
པར་སྦྱོར་བ་བགྱིས་ལ། བསྙེན་པར་རྫོགས་ནས་བསྐྲད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ཀར་བསྐྲད་ན། ཅིར་འགྱུར་ལགས། ཉེས་བྱས་སོ། །བསྙེན་\r
པར་རྫོགས་ཀར་སྦྱོར་བ་བགྱིས་ལ། བསྙེན་པར་རྫོགས་ནས་བསྐྲད་ན། ཅིར་འགྱུར་ལགས། ཉེས་བྱས་སོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་རྫོགས་ནས་བསྐྲད་ན། ཅིར་འགྱུར་ལགས། ལྟུང་བྱེད་\r
དོ། །བསྙེན་པར་རྫོགས་ནས་སྦྱོར་བ་བགྱིས་ལ། བསྙེན་པར་མ་རྫོགས་པར་བསྐྲད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁྲོས་ནས་ཁྱིམ་བསྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་\r
ལགས། ཉེས་བྱས་སོ། །བཙུན་པ། དེ་ཞིག་དགེ་སློང་གིས་དགེ་སློང་ཁས་བླངས་པ་དང༌། ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་འགུམས་པ་དང༌། མུ་སྟེགས་\r

\r
ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། སྔར་ལྟུང་བ་བྱུང་བ་དང༌། དང་པོ་མི་མཐུན་པ་ཅན་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་ཁྲོས་ནས་དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། ཐ་དད་དུ་\r
གནས་པ་དང༌། བསླབ་པ་སྩལ་པ་རྣམས་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་ཁྲོས་ནས་དགེ་སློང་ཞིག་མངོན་སུམ་དུ་ཁྱིམ་པས་\r
སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མ་འགུམས་པ་དང༌། ཕ་འགུམས་པ་དང༌། དགྲ་བཅོམ་པ་\r
འགུམས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་དང༌། མུ་སྟེགས་ཅན་དང༌། མུ་སྟེགས་ཅན་ཞུགས་པ་དང༌། རྐུ་ཐབས་སུ་གནས་པ་དང༌། ཐ་དད་དུ་གནས་པ་དང༌། གནས་\r
པར་མི་བགྱི་བ་དང༌། དང་པོ་མི་མཐུན་པ་ཅན་དང༌། སྔར་ལྟུང་བ་བྱུང་བ་དང༌། ཁས་བླངས་པ་དང༌། བསླབ་པ་སྩལ་པ་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་\r
མས་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་ཁྲོས་ནས་དགེ་སློང་མ་དང༌། དགེ་སློང་མ་དང༌། དགེ་ཚུལ་དང༌། དགེ་ཚུལ་མ་སྐྲོད་\r

\r
དམ༑ སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མ་ཞིག་ཁྲོས་ནས་དགེ་སློང་མ་དབྱར་ཁང་ནས་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། རེ་ཞིག་དགེ་སློང་མ་ཞིག་ཁྲོས་ནས་དགེ་སློང་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །\r
བཙུན་པ། རེ་ཞིག་བསླབ་པ་སྩལ་པ་ཁྲོས་ནས་དགེ་སློང་སྐྲོད་དམ། སྐྲོད་དུ་སྩོལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་\r
བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་གླེན་པ་དང༌། །གཉིད་ལོག་ར་རོ་རབ་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་\r
བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་གྱི་གཙུག་ལག་ཁང་ན། དགེ་སློང་དག་སྔ་ན་འཁོད་པ་རྣམས་\r
ལ་ཤེས་བཞིན་དུ་ཕྱིས་འོངས་ནས་སུ་ལ་གནོད་པ་དེ་འགྲོ་བར་གྱུར་པ་དེ་ཉིད་རྐྱེན་དུ་བྱས་ཏེ་ཕྱིས་གནོན་བྱས་ནས་སྟན་ལ་ཉལ་ལམ། འདུག་ན། ལྟུང་བྱེད་དོ། །ཞེས་གསུངས་པ་གང་ལགས་\r
པ༑ བཙུན་པ། རེ་ཞིག་དགེ་སློང་གིས་དགེ་སློང་སྨྱོན་པ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་སེམས་\r

\r
འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། གཉིད་ཀྱིས་ལོག་པ་དང༌། ཕྱག་ལས་ཁོམ་པ་དང༌། རབ་ཏུ་མྱོས་པ་\r
དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་\r
བྱས་སོ། །སྡོམ་ལ། གང་ཟག་དང་ནི་དགེ་འདུན་དང༌། །དེ་བཞིན་མཚན་དང་བཞི་ཚན་དང༌། ཁྱིམ་པ་དག་ལ་སོགས་པ་དང༌། །མི་རུང་བསླབ་བྱིན་དགེ་སློང་མ། །བཙུན་པ།\r
རེ་ཞིག་དགེ་སློང་གིས་གང་ཟག་གི་གཙུག་ལག་ཁང་དུ་དགེ་སློང་དག་སྔ་ན་མཆིས་པར་འཚལ་བཞིན་དུ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན།\r
ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གཙུག་ལག་ཁང་མ་གཏོགས་པར་དེ་ལས་གཞན་པའི་གནས་དག་ཏུ་སྔ་ན་མཆིས་པའི་\r
དགེ་སློང་རྣམས་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་\r
གཙུག་ལག་ཁང་དུ་སྔ་ན་མཆིས་པའི་དགེ་སློང་རྣམས་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་པ་ན། མཚན་གྱུར་ཏེ་དགེ་སློང་མར་རེད་ན། ཅིར་\r

\r
འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་སྔ་ན་མཆིས་པའི་དགེ་སློང་མ་རྣམས་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིས་པ་ན།\r
མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་བསྙེན་པར་རྫོགས་པ་དག་ལ་བསྙེན་པར་རྫོགས་པར་འདུ་ཤེས་\r
པས་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བསྙེན་པར་རྫོགས་པ་དག་ལ་བསྙེན་པར་མ་རྫོགས་པར་འདུ་ཤེས་ན། ཅིར་\r
འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་དག་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བསྙེན་པར་མ་རྫོགས་པ་དག་ལ་བསྙེན་པར་\r
མ་རྫོགས་པར་འདུ་ཤེས་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཁྱིམ་པ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན།\r
ཅིར་འགྱུར་ལགས། ཉེས་བྱས་སོ། །དེ་བཞིན་དུ་དགེ་སློང་ཁས་བླངས་པ་དང༌། ཟ་མ་དང༌། མ་ནིང་དང༌། སྔར་ལྟུང་བ་བྱུང་བ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་\r
བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་སློང་དགེ་འདུན་གྱི་དབྱེན་བགྱིད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་\r

\r
འབྱིན་པ་དང༌། ཐ་དད་དུ་གནས་པ་དང༌། བསླབ་པ་སྩལ་པ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས།\r
ལྟུང་བྱེད་དོ། །བཙུན་པ། དགེ་སློང་གིས་དགེ་འདུན་གྱི་གཙུག་ལག་ཁང་དུ་དགེ་སློང་དག་སྔ་ན་མཆིས་པ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ཀྱང་\r
ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། གནས་མལ་མི་རུང་བར་གྱུར་ན་སྟེ། དགེ་སློང་རྣམས་ཀྱིས་ཡོངས་སུ་སྤྱད་ན། མི་རུང་བ་གང་ཡིན་\r
པའོ། །བཙུན་པ། རེ་ཞིག་དགེ་སློང་གིས་དགེ་སློང་མ་དང༌། དགེ་སློང་མ་དང༌། དགེ་ཚུལ་དང༌། དགེ་ཚུལ་མ་ལ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་\r
ན༑ ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་དགེ་སློང་དང༌། དགེ་སློབ་མ་དང༌། དགེ་ཚུལ་དང༌། དགེ་ཚུལ་མ་ལ་ཕྱིས་གནོན་བགྱིས་ཏེ་སྟན་ལ་\r
མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་བསླབ་པ་སྩལ་བས། དགེ་འདུན་གྱི་གཙུག་ལག་ཁང་དུ་དགེ་སློང་དག་སྔ་ན་མཆིས་\r
པར་འཚལ་བཞིན་དུ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མས་དབྱར་ཁང་དུ་དགེ་སློང་\r

\r
མ་དག་སྔ་ན་མཆིས་པར་འཚལ་བཞིན་དུ་ཕྱིས་གནོན་བགྱིས་ཏེ་སྟན་ལ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་སློང་མ་དང༌། དགེ་ཚུལ་དང༌།\r
དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པ་ལ་ནི། ཉེས་བྱས་སོ། །སྡོམ་ལ། གང་ཟག་དང་ནི་དགེ་འདུན་དང༌། །དེ་བཞིན་མཚན་དང་བཞི་ཚན་དང༌། །མ་རུང་བར་ཡང་བྱས་པ་\r
དང༌། །སྟེང་གཡོགས་གྱུར་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་\r
འདུན་གྱི་གཙུག་ལག་ཁང་གི་སྟེང་གི་ནམ་མཁའ་ལ་ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་ཤེས་བཞིན་དུ་ལྗིད་ཀྱིས་ཕབ་སྟེ་འདུག་གམ། ཉལ་བར་བྱེད་ན། ལྟུང་བྱེད་དོ། །ཞེས་\r
གསུངས་པ་གང་ལགས་པ། བཙུན་པ། རེ་ཞིག་དགེ་སློང་གིས་གང་ཟག་གི་གཙུག་ལག་ཁང་གི་སྟེང་གི་ནམ་མཁའ་ལ་ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་\r
དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གཙུག་ལག་ཁང་མ་གཏོགས་པ། དེ་\r
ལས་གཞན་པའི་གནས་དག་ཏུ་སྟེང་གི་ནམ་མཁའ་ལ་ཐོག་བོར་བར་ཁྲིའུ་རྩ་བ་འབྱུང་བར་འཚལ་བཞིན་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར་\r

\r
ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྟེང་གི་ནམ་མཁའ་ལ་ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་དུ་ལྗིད་ཀྱིས་ཕབ་\r
སྟེ་མཆིས་སམ། ཉལ་བར་བགྱིད་པ་ན། མཚན་གྱུར་ཏེ་དགེ་སློང་མར་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་མས་སྟེང་གི་ནམ་མཁའ་ལ་ཐོག་བོར་\r
བར་འཚལ་བཞིན་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་པ་ན། མཚན་གྱུར་ཏེ་དགེ་སློང་དུ་རེད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་\r
སྟེང་གི་ནམ་མཁའ་ལ་ཐོག་བོར་བར་འདུ་ཤེས་པས། ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ལྟུང་\r
བྱེད་དོ། །ནམ་མཁའ་ལ་ནམ་མཁའ་མ་ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །ནམ་མཁའ་མ་ལགས་པ་ལ་ནམ་མཁར་འདུ་ཤེས་ན། ཅིར་འགྱུར་ལགས།\r
ཉེས་བྱས་སོ། །ནམ་མཁའ་མ་ལགས་པ་ལ་ནམ་མཁའ་མ་ལགས་པར་འདུ་ཤེས་ན། ཅིར་འགྱུར་ལགས། ལྟུང་བ་མེད་དོ། །བཙུན་པ། དགེ་སློང་གིས་སྟེང་གི་ནམ་མཁའ་ལ་ཐོག་བོར་\r
བར་ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་དུ་མཆིས་སམ། ཉལ་བར་བགྱིད་ཀྱང་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། གནས་མལ་མི་རུང་\r

\r
བར་གྱུར་ན་སྟེ། དགེ་སློང་དག་གིས་ཡོངས་སུ་སྤྱད་པར་མི་རུང་བ་གང་ཡིན་པའོ། །བཙུན་པ། དགེ་སློང་གིས་ཁྲིའམ། ཁྲིའུ་རྩ་འབྱུང་བར་འཚལ་བཞིན་དུ་མཆིས་སམ། ཉལ་བར་བགྱིད་ཀྱང་\r
ལྟུང་བར་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གཙུག་ལག་ཁང་གི་སྟེང་སྤང་ལེབ་ཆེན་པོས་གཡོགས་པའམ། སྤང་ལེབ་ཆུང་ངུས་གཡོགས་པའམ།\r
འབུར་ཅན་གྱིས་གཡོགས་པའམ། ཤིང་ལེབ་ཀྱིས་གཡོགས་པའམ། གུར་ཁང་ངམ། ས་གཞི་འོག་མར་འདུག་གམ། ཉལ་བར་བྱེད་ནའོ། །བཙུན་པ། རེ་ཞིག་བསླབ་པ་སྩལ་པས་སྟེང་གི་\r
ནམ་མཁའ་ལ་ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་དུ་ལྗིད་ཀྱིས་ཕབ་སྟེ་མཆིས་སམ། ཉལ་བ་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་\r
སློང་མས་སྟེང་གི་ནམ་མཁའ་ལ་ཐོག་བོར་བར་ཁྲིའམ། ཁྲིའུ་རྩ་བ་འབྱུང་བར་འཚལ་བཞིན་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ལྟུང་བྱེད་དོ། །དགེ་\r
སློང་མ་དང༌། དགེ་ཚུལ་དང༌། དགེ་ཚུལ་མ་དང༌། སྔར་ལྟུང་བ་བྱུང་བ་ལ་སོགས་པས་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར་ལགས། ཉེས་བྱས་སོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དེ་བཞིན་དུ་སྲོག་ཆགས་དང་བཅས་པའི་ཆུས་རྩྭའམ། ལྕི་\r

\r
བའམ། ས་ལ་འདེབས་སམ། འདེབས་སུ་འཇུག་ན། ལྟུང་བྱེད་དོ། །ཞེས་གསུངས་པ་གང་ལགས་པ་ཞེས་བྱ་བ་སྟེ། སྲོག་ཆགས་དང་བཅས་པའི་ཆུས་རྩའམ།\r
རྩ་བའམ། ས་ལ་འདེབས་པ་དང༌། འདེབས་སུ་འཇུག་པ་ལྷག་མ་ནི། རྣམ་པར་འབྱེད་པ་ལས་ལྟུང་བ་བསྟན་པ་ལྟར་རྣམ་པར་དབྱེ་བར་བྱའོ། །སྡོམ་ལ། ཕོ་ཉ་ཡི་གེ་ལག་བརྡ་དང༌།\r
གཞན་ལ་སྙད་འདོགས་བརྒྱུད་པ་དང༌། །སྨྱོན་པ་དང་ནི་སེམས་འཁྲུགས་དང༌། །ཚོར་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཉེ་བར་འཁོར་གྱིས་ཞུས་པ།\r
བཙུན་པ། བཅོམ་ལྡན་འདས་ཀྱིས་དགེ་སློང་གིས་གཙུག་ལག་ཁང་ཆེན་པོ་ཞིག་རྩིག་ཏུ་འཇུག་ན། སྒོའི་སྦུབས་དང༌། གཏན་པ་དང༌། སྣང་བའི་གནས་ཇི་ཙམ་པའི་འདུ་ཤེས་ཀྱིས་\r
ས་བརྟག་པ་ནས་བཟུང་སྟེ་ཕ་གུའི་རིམ་པ་འཇིམ་པ་དང་བཅས་པ་གཉིས་སམ། གསུམ་བརྩིག་པར་བྱའོ། །དེ་ལས་ལྷག་པར་རྩིག་ན། ལྟུང་བྱེད་དོ། །ཞེས་གསུངས་པ་གང་ལགས་པ།\r
བཙུན་པ། རེ་ཞིག་དགེ་སློང་གིས་ཕོ་ཉ་ལས་ཕ་གུའི་རིམ་པ་གཉིས་སམ། གསུམ་ལས་ལྷག་པར་རྩིག་ཏུ་སྩོལ་ན། ཅིར་འགྱུར་ལགས། ཉེས་བྱས་སོ། །དེ་བཞིན་དུ་ཡི་གེ་དང༌། ལག་\r
བརྡ་དང༌། གཞན་ལ་སྙད་འདོགས་པ་དང༌། བརྒྱུད་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་སྨྱོན་པ་ལ་ཕ་གུའི་རིམ་པ་གཉིས་སམ། གསུམ་ལས་ལྷག་\r

\r
པར་རྩིག་ཏུ་སྩོལ་ན། ཅིར་འགྱུར་ལགས། །ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ཚོར་བས་ཉམ་ཐག་པ་དང༌། གླེན་པ་དང༌། འོན་པ་དང༌། འགྲོ་བ་གཞན་དུ་གནས་པ་ལས་\r
ལྷག་པར་རྩིག་ཏུ་སྩོལ་ན། ཅིར་འགྱུར་ལགས། ཉེས་བྱས་སོ། །སྡོམ་ལ། ཆེན་པོ་གང་ཟག་རྡོ་བ་དང༌། །དེ་བཞིན་གཞན་གྱིས་བརྩམས་པ་དང༌། །མཚན་དང་བཞི་ཚན་ཉིད་དང་ནི། །བསླབ་\r
པ་བྱིན་དང་དགེ་སློང་མ། །བཙུན་པ། རེ་ཞིག་དགེ་སློང་གིས་གཙུག་ལག་ཁང་ཆེན་པོ་མ་གཏོགས་པ་དེ་ལས་གཞན་པའི་དགེ་འདུན་གྱི་དངོས་པོ་ཞིག་རྩིག་ཅིང༌། ཕ་གུའི་རིམ་པ་གཉིས་\r
སམ། གསུམ་ལས་ལྷག་པར་རྩིག་ན། ཅིར་འགྱུར་ལགས། ལྟུང་བྱེད་ཁོ་ནའོ། །བཙུན་པ། རེ་ཞིག་དགེ་སློང་གིས་གང་ཟག་གི་གཙུག་ལག་ཁང་རྩིག་ཅིང༌། ཕ་གུའི་རིམ་པ་གཉིས་སམ།\r
གསུམ་ལས་ལྷག་པར་རྩིག་ཏུ་སྩོལ་ན། ཅིར་འགྱུར་ལགས། ཉེས་བྱས་སོ། །བཙུན་པ། རེ་ཞིག་དགེ་སློང་གིས་དགེ་འདུན་གྱི་གཙུག་ལག་ཁང་རྩིག་པར་བགྱིད་ན། ཕ་གུའི་རིམ་པ་གཉིས་\r
སམ། གསུམ་ལས་ལྷག་པར་བརྩིགས་ཀྱང་ལྟུང་བྱེད་དུ་མི་འགྱུར་བ་ལྟ་མཆིས་ལགས་སམ། ཉེ་བར་འཁོར། ཡོད་དེ། འདི་ལྟར་གཙུག་ལག་ཁང་རྡོ་འབའ་ཞིག་གམ། སོ་ཕག་གམ།\r
ཐམས་ཅད་ཤིང་ལས་རྩིག་གམ། རྩྭ་དག་གིས་འགེབས་སམ། སྤང་ལེབ་དང༌། ཤིང་ལེབ་དག་གིས་འགེབས་སམ། སྦྱིན་བདག་འདི་སྐད་ཅེས། ཟིན་པ་བལྟའོ། །མཐར་ཕྱིན་པ་བལྟའོ། །\r

\r
ཞེས་ཟེར་ནའོ། །བཙུན་པ། རེ་ཞིག་དགེ་སློང་གིས་གཞན་གྱིས་ཕ་གུའི་རིམ་པ་གཉིས་སམ། གསུམ་ལས་ལྷག་པར་བརྩམས་པ་ལགས་པར་བགྱིད་ན། ཅིར་འགྱུར་\r
ལགས་ཉེས་བྱས་སོ། །བཙུན་པ། རེ་ཞིག་དགེ་སློང་གིས་ཕ་གུའི་རིམ་པ་གཉིས་སམ། གསུམ་ལས་ལྷག་པར་བརྩམས་ཏེ་ལགས་པར་མ་བགྱིས་ན། ཅིར་འགྱུར་ལགས། ཉེས་བྱས་\r
སོ༑ ༑སེམས་འཁྲུགས་པར་གྱུར་པའམ། ཤི་ན་ཡང་དེ་དང་འདྲའོ། །བཙུན་པ། རེ་ཞིག་དགེ་སློང་གིས་ཕ་གུའི་རིམ་པ་གཉིས་སམ། གསུམ་ལས་ལྷག་པར་རྩིག་པར་བགྱིད་པ་ན་མཚན་\r
གྱུར་ཏེ། དགེ་སློང་མར་རེད་ནས་ལགས་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །བཙུན་པ། རེ་ཞིག་དགེ་སློང་མས་ཕ་གུའི་རིམ་པ་གཉིས་སམ། གསུམ་ལས་ལྷག་པར་རྩིག་\r
པར་བགྱིད་ན། མཚན་གྱུར་ཏེ། དགེ་སློང་དུ་རེད་ནས་ལགས་པར་བགྱིད་ན། ཅིར་འགྱུར་ལགས། ལྟུང་བྱེད་དོ། །ལུང་ཞུ་བ་ཆུང་ངུ་ཞེས་བྱ་བ། བམ་པོ་བཅུ་གཉིས་པ་རྫོགས་སོ།། །།\r
འདུལ་བ་གཞུང་དམ་པའམ་བླ་མའི་སྟོད་ལྟུང་བྱེད་འབའ་ཞིག་པའི་བཅུ་ཚན་གཉིས་པ་རིམ་པ་གཉིས་སུ་རྩིག་པ་ཡན་ཆད་ཀྱི་ཞུས་ལན་ཡོད་པའི་ཞུ་བ་མ་རྫོགས་པ་བམ་པོ་བཅུ་གཉིས་པ་འདི་\r
དང༌། གཞུང་དམ་པ་སྟོད་ན་ཞུ་པ་རྫོགས་པ་ཞེས་གྲགས་པ་རྣམ་འབྱེད་ཀྱི་ལྟུང་བ་སྡེ་ཚན་དང་པོ་བཞི་དང༌། གཞི་བཅུ་བདུན་གྱི་ཞུ་བ་རྫོགས་པ་དང༌། འདུལ་བྱེད་ལ་སོགས་པ་སྡེ་ཚན་བཅུ་\r

\r
གཅིག་གིས་བསྡུས་པ་བམ་པོ་ལྔ་བཅུ་རྩ་གསུམ་པ་གཉིས་ཀ་ལོ་ཙྪ་བ་བནྡྷེ་ཀླུའི་རྒྱལ་མཚན་ལ་སོགས་པའི་དུས་སུ་འགྱུར་འགྱུར་མོད་ཀྱི། ཞུ་བ་མ་རྫོགས་པའི་དཔེ་དེ་བོད་དུ་མ་དར་ཞིང༌། སྔོན་གྱི་དུས་\r
སུ་ཞུ་བ་རྫོགས་པའི་ཡི་གེ་མ་དག་པ་ལ་བརྟེན་ནས་ལག་ལེན་ལ་འཁྲུལ་པ་མང་པོ་བྱུང་བ་ལས། ཕྱིས་ལ་སྟོད་འོལ་རྒོད་ཀྱི་གཙུག་ལག་ཁང་དུ་གནས་བརྟན་དར་མ་སེངྒེས་ལུང་སྡེ་བཞི་དགེ་\r
སློང་མའི་རྣམ་འབྱེད་དང་བཅས་པ་བཞེངས་པའི་དུས་སུ་དགེ་བའི་བཤེས་གཉེན་ཞིང་མོ་ཆེ་བ་བྱང་ཆུབ་སེངྒེས་དབུས་གཙང་གི་གཙུག་ལག་ཁང་རྣམས་སུ་ཞུ་བ་མ་རྫོགས་པ་ཚོལ་དུ་བཏང་\r
བ་ལས་སླད་ཀྱིས་བསམ་ཡས་མཆིམས་ཕུ་ནས་དགས་ཆུང་བ་དང༌། དགེ་སློང་ཚུལ་ཁྲིམས་ཡོན་ཏན་གྱིས་རྙེད་པ། ཤཱཀྱའི་དགེ་སློང་འདུལ་བ་འཛིན་པ་ཆེན་པོ་དབང་ཕྱུག་ཚུལ་ཁྲིམས་ཀྱི་\r
སྙན་དུ་བརྡས་ནས་བཞེངས་སུ་བཏང་བས་དཔེ་ཕྱི་ལ་ཤིན་ཏུ་དོག་པར་བྱུང་བ་ལ་དཔེ་ཡོན་མང་པོ་ཕུལ་ནས་བཞེངས་ཏེ་ལག་ལེན་མི་མཐུན་པ་ཐམས་ཅད་ཀྱི་སྒྲོ་འདོགས་དེར་ཆོད་དོ། །དེ་ལྟར་དཀའ་བ་\r
མང་པོས་བསྒྲུབས་པས་སྔོན་དཔེ་ལ་ཤིན་ཏུ་དོག་མོད་ཀྱི། སླད་ཀྱིས་དར་ཞིང་རྒྱས་པར་མཛད་དེ་འགྲོ་བ་ཡོངས་ལ་ཕན་བཏགས་སོ། །འདིར་ཁ་ཅིག་མ་རྫོགས་པ་ནི། གཞུང་བླ་མ་ཡིན་ལ། རྫོགས་\r
པ་ནི་གཞུང་དམ་པ་ཡིན་ནོ། །ཞེས་ཟེར་བ་ནི། མི་རིགས་ཏེ། ཨུཏྟ་ར་ཞེས་པ་བླ་མ་དང༌། དམ་པ་གཉིས་ཀར་འགྱུར་བའི་ཕྱིར་རོ། །དེ་ལྟར་ཞུ་བ་མ་རྫོགས་པ་དང༌། རྫོགས་པ་གཉིས་བཞུགས་ཀྱང་མ་\r

\r
རྫོགས་པ་འདི། རྒྱ་དཔེའི་གཞུང་ཡང་ཤིན་ཏུ་དག་ཅིང་སློབ་དཔོན་དགེ་ལེགས་བཤེས་གཉེན་གྱི་འགྲེལ་པའང་ད་ལྟ་མ་རྫོགས་པའི་འགྲེལ་པར་བྱུང་བས་དེ་གཉིས་མི་\r
མཐུན་པ་བྱུང་ན། ཞུ་བ་མ་རྫོགས་པ་ལ་བརྟེན་པར་བྱའོ། །དེ་ལྟར་ཞུ་བ་གཉིས་ལ་དག་མ་དག་བྱུང་བའི་རྒྱུ་མཚན་ནི། །ལུང་ཞུ་བའི་འགྲེལ་པ་ལས། སྟོན་པ་འདས་པའི་གསུང་རབ་ལ་བྲམ་ཟེ་རྒྱལ་\r
པོ་རྒྱལ་བཤེས་ཞེས་བྱ་བ་བསྟན་པ་ལ་སྡང་བ་ཞིག་བྱུང་བར་གྱུར་ནས། དེས་བསྟན་པ་ལ་གནོད་པ་མང་པོ་བྱས་པར་གྱུར་ཏེ། མཆོད་རྟེན་དག་ཀྱང་བཤིག། དགེ་འདུན་གྱི་ཀུན་དགའ་ར་བ་དག་ཀྱང་\r
བསྲེགས། དགེ་སློང་རྣམས་ཀྱང་བསད། སངས་རྒྱས་ཀྱི་བཀའི་གླེགས་བམ་རྣམས་ཀྱང་ཕུང་པོར་བཅེར་ནས་བསྲེགས་སོ། །དེ་ནས་རིམ་གྱིས་དགེ་སློང་རྣམས་ཀྱིས་ཡུལ་དང་གནས་སྣ་ཚོགས་\r
དག་ནས་སྡེ་སྣོད་གསུམ་གྱི་གླེགས་བམ་ཐམས་ཅད་བསྡུས་ནས་བཅོམ་བརླག་ཏུ་ཡང་དག་པར་བསྡུ་བ་བྱས་ཏེ་གཞུང་བླ་མའི་གླེགས་བམ་ནི། མ་རྙེད་དོ། །དེ་དག་གིས་འདི་ལྟར། ཁ་ཆེའི་ཡུལ་ན་\r
དགེ་སློང་ཞིག་གཞུང་བླ་མ་འདོན་ཏོ། །ཞེས་ཐོས་ནས། དེ་དག་དེའི་ཕྱིར་ཁ་ཆེའི་ཡུལ་དུ་དོང་སྟེ་དེའི་དྲུང་དུ་ཕྱིན་ནས་སྨྲས་པ། ཁོ་བོ་ཅག་གིས་ཁྱོད་གཞུང་བླ་མ་འདོན་ཏོ། །ཞེས་ཐོས་པ་གང་ཡིན་པ་\r
དེ༑ ཇེ་ཁ་ཏོན་གྱིས་ཤིག །དེས་སྨྲས་པ། ཅུང་ཟད་ཅིག་ནི། དྲན་།ཅུང་ཟད་ཅིག་ནི། མི་དྲན་ནོ། །དེ་ནས་དེ་དག་གིས་ཇི་ལྟ་བུ་ཞིག་དྲན་པ་དེ་ཁོ་ན་བཞིན་དུ་སྨྲོས་ཤིག་ཅེས་སྨྲས་པ་དང༌། དེས་དེ་ཁོ་ན་\r

\r
བཞིན་དུ་ཁ་ཏོན་བྱས་སོ། །དགེ་སློང་རྣམས་ཀྱིས་ཀྱང་རེ་ཞིག་གཞུང་བསྡུ་བར་བྱ་སྟེ། ཕྱིས་ཚིག་དང་ཚིག་གི་དོན་རྣམ་པར་དཔྱད་པའི་སྒོ་ནས་སྦྱར་བར་བྱའོ། །སྙམ་དུ་བསམ་ནས་བྲིས་པ་ལས། ཕྱིས་\r
འཕྲལ་གྱི་བྱ་བས་རྣམ་པར་གཡེངས་ནས་དུས་རིང་མོ་ཞིག་གི་བར་དུ་ཇི་ལྟ་བ་བཞིན་དུ་མ་སྦྱར་རོ། །དགེ་སློང་གཞན་དག་ཀྱང་ཡུལ་གཞན་དག་ན་གཞན་དུ་འདོན་པར་གྱུར་ཏོ། །དེ་ཉིད་ཀྱི་ཕྱིར་ཡང་དག་\r
བར་བསྡུས་པའི་གཞི་བོ་ཉམས་པས་གཞུང་བླ་མ་འདི་ལ་འདོན་པ་ཡང་རྣམ་པ་དུ་མ་ལ། དོན་ཡང་རྣམ་པར་དུ་མ་སྟེ། དེའི་ཕྱིར་བཙུན་པ་ཡོན་ཏན་འོད་ཀྱི་འདུལ་བའི་བཤད་པ་ལས། ཡང་དག་ཡང་དུ་\r
ཞུ་བ་ལ་ལ་ལས་འདི་སྐད་དུ་འབྱུང་ངོ༌། །ཞེས་བཤད་དོ། །དེ་བས་ན། འཕགས་པ་ཉེ་བར་འཁོར་གྱིས་ཞུས་པ་ཁ་ཆེ་བ་ཞེས་བྱ་སྟེ་ཞེས་འབྱུང་བས། ཞུ་བ་རྫོགས་པ་དང་བཅས་པའི་གཞུང་བླ་མ་\r
ནི༑ ཡང་དག་པར་བསྡུས་པའི་གཞི་བོ་ཉམས་པས་མ་དག་ཅིང༌། ཞུ་བ་མ་རྫོགས་པ་ནི། ཡུལ་དབུས་ཀྱི་དགེ་སློང་འགའ་ཞིག་གི་བློ་ལ་སྣང་བའམ། མེས་མ་ཚིག་པར་ཕྱིས་ཐལ་བའི་གསེབ་ནས་\r
རྙེད་པར་གྲགས་པས་དང་པོའི་གཞུང་མ་ཉམས་པ་ཉིད་ཡིན་པས་ཤིན་ཏུ་དག་གོ །དེའི་ཕྱིར་དེ་ལྟ་བུའི་དག་ཅིང་དཀའ་བ་མང་པོས་བསྒྲུབས་པ། འཕགས་པ་གནས་བརྟན་ཆེན་པོ་རྣམས་དང༌།\r
གཞན་ཡང་མཁས་པ་རྣམས་ཀྱིས་ཡུལ་དབུས་ཀྱི་གྲོང་ཁྱེར་ཆེན་པོ་བཅོམ་བརླག་ཏུ་བསྡུས་པའི་ལུང་ཞུ་བ་མ་རྫོགས་པ་འདི། གངས་ཅན་གྱི་རྒྱུད་ཀྱི་གནས་བརྟན་ཆེན་པོ་སྡོམ་བརྩོན་མཁས་པ་\r

\r
རྣམས་ཀྱི་གཙུག་གི་ནོར་བུར་གྱུར་ཅིང༌། འདུལ་བ་དང༌། མདོ་སྡེ་དང༌། སྡེ་སྣོད་ཀྱི་མ་མོ་འཛིན་པ། ཤེས་བྱའི་ནམ་མཁའ་ལ་མཁྱེན་པའི་དཀྱིལ་འཁོར་རྒྱས་ཤིང་སྙན་\r
གྲགས་ཀྱི་འོད་ཟེར་གྱིས་ཕྱོགས་མ་ལུས་པ་ཁྱབ་པ། མཆི་མས་ཐམས་ཅད་མཁྱེན་པས་ལ་སྟོད་འོལ་རྒོད་ཀྱི་གཙུག་ལག་ཁང་ནས་དཔེ་ཕྱི་གདན་དྲངས་ཏེ་བསྟན་པའི་འབྱུང་གནས་དཔལ་སྣར་ཐང་\r
གི་གཙུག་ལག་ཁང་དུ་བཞེངས་སོ། །དེ་ཉིད་ལ་དཔེ་ཕྱི་བྱས་ནས་ཤཱཀྱའི་དགེ་སློང་འཇམ་པའི་དབྱངས་ཀྱིས་དཔལ་སྣར་ཐང་གི་གཙུག་ལག་ཁང་དུ་བཞེངས་ཤིང༌། དེ་ཡང་འདིར་གཞུང་བླ་མའི་\r
སྟོད་ཞུ་བ་མ་རྫོགས་པ་འདི། ཁ་ཆེའི་དགེ་སློང་ལས་རྙེད་པའི་གཞུང་དམ་པའི་ཞུ་བ་རྫོགས་པའི་དབུ་ཉིད་དུ་བཞེངས་སོ། །དེ་ཉིད་ཕྱི་མོར་སྤྱན་དྲངས་ནས་རྒྱལ་བའི་བསྟན་པ་དར་ཞིང་སེམས་\r
ཅན་ལ་ཕན་བདེ་འབྱུང་བར་བྱ་བའི་ཕྱིར་དཔལ་ལྡན་རྒྱལ་བའི་སྡེས། བསྟན་པའི་གཙོ་བོར་བཞུགས་པའི་ཤར་ཕྱོགས་མཁས་གྲུབ་དམ་པ་རྣམས་ཀྱི་བསྟི་གནས། དཔལ་གུང་ཐང་གི་གཙུག་\r
ལག་ཁང་དུ་ལེགས་པར་བཞེངས་སོ།། །།རྒྱ་གར་སྐད་དུ། བི་ན་ཡ་ཨུཏྟ་ར་གྲནྠ། བོད་སྐད་དུ། འདུལ་བ་གཞུང་དམ་པ། ཐམས་ཅད་མཁྱེན་པ་ལ་ཕྱག་འཚལ་ལོ། །བམ་པོ་དང་པོ། མདོར་ན། བྱོལ་སོང་གསུམ་དང་ལམ་གསུམ་དང༌། །གཤེག་དང་བཅད་དང་རྣམ་པ་གཉིས། །འཛིན་པ་དང་ཡང་བལྟབ་པ་དང༌། །སོ་དང་མ་རེག་ཕག་མོ་བཞིན། །དེ་ནས་\r

\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་གིས་མིའི་བུད་མེད་སྨན་ནམ། སྔགས་ཀྱིས་བྱོལ་སོང་གི་སྐྱེ་གནས་སུ་སྐྱེས་པར་བསྒྱུར་ཏེ་མི་ཚངས་པར་\r
སྤྱོད་པར་བགྱིད་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་ཉིད་བྱོལ་སོང་གི་སྐྱེ་གནས་སུ་སྐྱེས་པར་བསྒྱུར་ཏེ་མིའི་བུད་མེད་དང་ལྡན་ཅིག་ཏུ་\r
མི་ཚངས་པར་སྤྱོད་པ་བགྱིད་ན། ཅིར་འགྱུར། དེ་སྟེ་དགེ་སློང་དུ་འདུ་ཤེས་ཡོད་ན། འཁྲིག་པར་སྦྱོར་བ་བྱ་བ་ཡིན་པས་མཐར་འགྱུར་རོ། །དེ་སྟེ་དགེ་སློང་དུ་འདུ་ཤེས་མེད་ན། ཉེས་པ་སྦོམ་པོར་\r
འགྱུར་རོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་དང་མིའི་བུད་མེད་གཉིས་བྱོལ་སོང་གི་སྐྱེ་གནས་སུ་སྐྱེས་པར་བསྒྱུར་ཏེ། གཅིག་ལ་གཅིག་མི་ཚངས་པར་སྤྱོད་པ་བགྱིད་ན།\r
ཅིར་འགྱུར། དེ་སྟེ་དགེ་སློང་དུ་འདུ་ཤེས་ཡོད་ན། འཁྲིག་པར་སྦྱོར་བར་བྱ་བ་ཡིན་པས་མཐར་འགྱུར་རོ། །དགེ་སློང་དུ་འདུ་ཤེས་མེད་ན། ཉེས་པ་སྦོམ་པོར་འགྱུར་རོ། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་བཅུག་མ་ཐག་ཏུ་མཐར་འགྱུར་རོ། །ཞེས་གསུངས་ན། ཇི་ཙམ་གྱིས་ན། ཁར་བཅུག་པ་ཞེས་བགྱི། ཨུ་པ་ལི། སོ་\r
ལས་དཀྲེ་འདས་ནའོ། །ཇི་ཙམ་གྱིས་ན། བཤང་བའི་ལམ་དུ་བཅུག་པ་ཞེས་བགྱི། རྐུབ་ཁར་དཀྲེ་འདས་ནའོ། །ཇི་ཙམ་གྱིས་ན། གཅི་བའི་ལམ་དུ་བཅུག་པ་ཞེས་བགྱི། ཁ་ཤུན་ལས་དཀྲེ་འདས་\r

\r
ནའོ། །བཙུན་པ། བུད་མེད་ཕྱེད་དུ་གཤེག་པར་གྱུར་ལ། སྒོ་གསུམ་གྱི་བུ་གུ་ཡང་ཉམས་པར་གྱུར་པ་དེ། དགེ་སློང་གིས་ཕྱེད་ཚལ་གྱིས་ཕྱེད་ཚལ་ལ་སྦྱར་ཏེ་\r
མི་ཚངས་པར་སྤྱོད་པ་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་རྐེད་དུ་བཅད་པར་གྱུར་པ་ཞིག །སྒོ་གསུམ་གྱི་བུ་གུ་ལས། སྒོའི་བུ་གུ་\r
གང་ཡང་རུང་སྟེ་མ་ཉམས་པར་གྱུར་པ་དེར་མི་ཚངས་པར་སྤྱོད་པ་བགྱིད་ན། ཅིར་འགྱུར། མཐར་འགྱུར་རོ། །བཙུན་པ། མགོ་བཅད་པའི་བུད་མེད་ལ་མི་ཚངས་པར་སྤྱོད་ན། ཅིར་འགྱུར།\r
བཤང་བའི་ལམ་མམ། གཅི་བའི་ལམ་དུ་བྱེད་ན། མཐར་འགྱུར་རོ། །འོན་ཏེ་ཁའི་ལམ་མམ། སྦུ་གུའམ། སྒྲོག་རུས་ཀྱི་བུ་གུར་བྱེད་ན། ཉེས་པ་སྦོམ་པོར་འགྱུར་རོ། །བཅོམ་ལྡན་འདས་ཀྱིས་\r
མི་མ་ཡིན་པའི་བུད་མེད་དང་ལྷན་ཅིག་ཏུ་མི་ཚངས་པར་སྤྱོད་པ་འཁྲིག་པའི་ཆོས་བྱེད་ན། མཐར་འགྱུར་རོ། །ཞེས་གསུངས་ན། མི་མ་ལགས་པར་ཇི་ལྟ་བུ། ཡན་ལག་ཐམས་ཅད་དང་མཉམ་\r
པར་གྱུར་པའོ། །དེ་བཞིན་དུ་བྱོལ་སོང་དུ་གྱུར་པ་རྣམས་ལ་ཡང་ཤེས་པར་བྱའོ། བཙུན་པ། བལྟབ་སྟེ་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སོའི་ཕྱི་\r
རོལ་མཆུ་ནང་དུ་མི་ཚངས་པར་སྤྱོད་པ་བགྱིད་ན། ཅིར་འགྱུར་ལགས། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བཤང་བའི་ལམ་མམ། གཅི་བའི་ལམ་མམ། ཁའི་ལམ་རྣམས་\r

\r
སུ་མ་རེག་པར་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཕག་མོའི་རོ་བསྲེགས་པ་སྤུ་མེད་པ་ལ་མི་ཚངས་པར་སྤྱོད་པ་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་ཏེ། བྱོལ་སོང་\r
གི་སྐྱེ་གནས་ཐམས་ཅད་ལ་ཡང་འདི་བཞིན་དུ་བརྗོད་པར་བྱའོ། །མདོར་ན། གཞན་གྱི་ཡན་ལག་སྐྱེས་པ་དང༌། སྤྱིལ་པོ་གཉིས་ཀྱང་དེ་བཞིན་ཏེ། །ཉམས་པ་གཉིས་དང་དཀྲིས་པ་དང༌། །བཞི་པ་གཉིས་དང་\r
བདུན་པའོ། །བཙུན་པ། དགེ་སློང་གིས་གཞན་གྱི་མོ་མཚན་དུ་གཞན་གྱི་ཕོ་མཚན་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་ཞིག་དགེ་སློང་གཅིག་པུ་མི་ཚངས་པར་\r
སྤྱོད་པའི་སླད་དུ་སྤྱིལ་པོར་ཞུགས་ན། མཐར་འགྱུར་བར་མཆིས་སམ། ཨུ་པ་ལི། ཡོད་དེ། ཇི་ལྟར་མཚན་རིང་ངམ། རྒྱབ་མཉེན་ལྟ་བུའོ། །བཙུན་པ། དགེ་སློང་སྦྲང་སྐྱབས་ཀྱི་སྤྱིལ་བུར་ཞུགས་པ་ལས། བུད་\r
མེད་དེའི་ཕྱི་ན་འདུག་པ་ལ་དེ་ན་འདུག་བཞིན་དཀྲིས་ནས་ལོག་པར་སྤྱད་ན། ཅིར་འགྱུར། མཐར་འགྱུར་རོ། །བཙུན་པ། བཅོམ་ལྡན་འདས་ཀྱིས་གསོན་པོར་ཉམས་པའོ། །ཞེས་གསུངས་ན། ཇི་ཙམ་གྱིས་\r
ན་གསོན་པོར་ཉམས་པ་ཞེས་བགྱི། ཇི་ལྟར་རྨ་བྱུང་བའམ། རུལ་བའམ། ཞིག་པའམ། སྲོག་ཆགས་ཀྱིས་ཟོས་པར་གྱུར་པ་དེ་ཙམ་གྱིས་ན། དེ་དག་གསོན་པོར་ཉམས་པ་ཞེས་བྱའོ། །ཇི་ཙམ་གྱིས་ན་\r
གསོན་པོར་མ་ཉམས་པ་ཞེས་བགྱི། ཇི་ལྟར་དེའི་མི་གཉིས་ཀ་མཉམ་པར་གྱུར་པ་ནི། མ་ཉམས་པ་སྟེ། ཤི་བ་ལ་ཡང་དེ་བཞིན་དུ་བརྗོད་པར་བྱའོ། །དེ་བཞིན་དུ་མི་མ་ཡིན་པ་དང༌། བྱོལ་སོང་གི་སྐྱེ་གནས་\r

\r
སུ་སྐྱེས་པར་གྱུར་པ་དང༌། སྐྱེས་པ་དང༌། མ་ནིང་དང༌། མ་ནིང་ཕོ་རྣམས་ལ་ཡང་དེ་བཞིན་དུ་བརྗོད་པར་བྱའོ། །དཀྲིས་ཏེ་བཅུག་ན། མཐར་མི་འགྱུར་རོ། །ཞེས་བཙུན་པ་བཅོམ་ལྡན་\r
འདས་ཀྱིས་གསུངས་ན། དགེ་སློང་དག་གིས་ཕྱིང་བུའམ། གྲོ་ག་སྟུག་པོ་ཞིག་གིས་དཀྲིས་ཏེ་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་སྟེ་སེང་རས་སམ། དར་ལའམ། གོས་སྲབ་མོ་རྣམས་ཀྱིས་\r
དཀྲིས་ཏེ་བཅུག་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་གིས་ལམ་ལ་ལམ་དུ་འདུ་ཤེས་ཏེ་བཅུག་ན། ཅིར་འགྱུར། མཐར་འགྱུར་རོ། །ལམ་ལ་ལམ་མ་ལགས་པར་འདུ་ཤེས་ཏེ་བཅུག་ན།\r
ཅིར་འགྱུར། མཐར་འགྱུར་རོ། །ལམ་ལགས་པ་ལ་ལམ་མ་ལགས་པར་འདུ་ཤེས་ཏེ་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ལམ་མ་ལགས་པ་ལ་ལམ་དུ་འདུ་ཤེས་ཏེ་བཅུག་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །དགེ་སློང་གིས་དཀྲིས་པ་ལ་དཀྲིས་པར་འདུ་ཤེས་ཏེ་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དཀྲིས་པ་ལ་མ་དཀྲིས་པར་འདུ་ཤེས་ཏེ་བཅུག་ན། ཅིར་འགྱུར། ཉེས་\r
པ་སྦོམ་པོར་འགྱུར་རོ། །མ་དཀྲིས་པ་ལ་དཀྲིས་པར་འདུ་ཤེས་ཏེ་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མ་དཀྲིས་པ་ལ་མ་དཀྲིས་པར་འདུ་ཤེས་ཏེ་བཅུག་ན། ཅིར་འགྱུར། མཐར་འགྱུར་རོ། །\r
བཙུན་པ། བསྙེན་པར་མ་རྫོགས་པ་ན་མི་ཚངས་པར་སྤྱད་པར་བཤམས་ནས་བསྙེན་པར་མ་རྫོགས་པར་བཅུག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ནས་བསྙེན་པར་རྫོགས་\r

\r
ཀར་བཅུག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཏེ་བཅུག་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ཀར་བཤམས་ནས་བསྙེན་པར་\r
རྫོགས་ཀར་བཅུག་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ནས་བསྙེན་པར་རྫོགས་ཏེ་བཅུག་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་པ་ནས་བཤམས་ལ་\r
བསྙེན་པར་རྫོགས་ནས་བཅུག་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ནས་བཤམས་ཏེ་བསྙེན་པར་མ་རྫོགས་པར་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་དགེ་\r
སློང་གིས་མི་ཚངས་པར་སྤྱད་པའི་རྒྱུ་རྐྱེན་གྱིས་མཐར་གྱུར་པ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་མཐར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་ལ་\r
ནི༑ ཉེས་བྱས་སོ། །མདོར་ན། བརྒྱད་ཅུའི་སྡེ་དང་མཚན་མ་དང༌། །མི་མཉམ་རིན་ཐང་འོན་ཏེ་མཚན། །བསྙེན་པར་རྫོགས་པ་བདུན་པ་བྱས། ཤོ་གམ་བཅུ་གཅིག་དེ་བཞིན་ནོ། །བཙུན་པ། དགེ་\r
སློང་གིས་བརྒྱད་བཅུའི་སྡེ་གཉིས་ཀར་བདག་ཉིད་གཏོགས་པར་བགྲང་དུ་བཅུག་ན། ཅིར་འགྱུར། ཉེས་བྱས་སོ། །དེ་ལ་ཆོས་དང་ལྡན་པའི་སྐལ་པ་གང་ལགས། དང་པོའོ། །དེ་སྟེ་བླངས་ནས་\r
བཅབས་ན། ཤེས་བཞིན་གྱི་བརྫུན་དུ་སྨྲས་པས་ལྟུང་བའོ། །ནམ་གྲུབ་པར་གྱུར་པ་ན། རིན་ཐང་བརྩི་བར་བྱའོ། །བཙུན་པ། མི་རྣམས་ཀྱི་མཚན་མ་བཙུགས་ཏེ་བཞག་པ་དེ་ལས། དགེ་སློང་གིས་\r

\r
རིན་ཆེ་བའི་མཚན་མ་རིན་ཆུང་བའི་གནས་སུ་བསྐྱེད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་སྟེ་རིན་ཆུང་བའི་མཚན་མ་རིན་ཆེན་པོའི་གནས་སུ་བསྐྱོད་ན། ཅིར་འགྱུར།\r
མཐར་འགྱུར་རོ། །བཙུན་པ། ཇི་ལྟར་དགེ་སློང་གིས་རིན་ཐང་མ་མཆིས་པའི་དངོས་པོ་ཞིག་བརྐུས་ན། ཅིར་འགྱུར། མཐར་འགྱུར་རོ། །རིན་ཐང་མེད་པའི་དངོས་པོ་གང་ཞེ་ན། རིན་ཆེན་པོར་གྱུར་པས་དེ་ལ་\r
རིན་ཐང་གཅད་དུ་མི་ཆོད་པའོ། །དེ་སྟེ་རིན་ཐང་མ་མཆིས་པའི་དངོས་པོ་ཞིག་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །རིན་ཐང་མེད་པའི་དངོས་པོ་གང་ཞེ་ན་གང་ཆུང་བར་གྱུར་པས་རིན་གཅད་དུ་\r
མི་ནུས་པའོ། །བཙུན་པ་དགེ་སློང་གིས་གཞལ་དུ་མི་རུང་བའི་དངོས་པོ་ཞིག་བརྐུས་ན། ཅིར་འགྱུར། མཐར་འགྱུར་རོ། །དེ་སྟེ་གཞལ་དུ་རུང་བའི་དངོས་པོ་ཞིག་བརྐུས་ན། ཅིར་འགྱུར། ཉེས་པ་སྦོམ་པོར་\r
འགྱུར་རོ། །བཙུན་པ། དགེ་སློང་གིས་བརྐུ་བའི་ཕྱིར་བཤམས་པ་ལས་མཚན་འཕོས་ཏེ། དགེ་སློང་མར་གྱུར་ནས་བརྐུས་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་མས་བརྐུ་བར་བཤམས་\r
པ་ལས་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། མཐར་འགྱུར་རོ། །བཙུན་པ། བསྙེན་པར་མ་རྫོགས་པར་བརྐུ་བར་བཤམས་ནས་བསྙེན་པར་མ་རྫོགས་པར་བརྐུས་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པར་བརྐུ་བར་བཤམས་ནས་བསྙེན་པར་རྫོགས་ཀར་བརྐུས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྐུ་བར་བཤམས་ཏེ་བསྙེན་པར་རྫོགས་ནས་\r

\r
བརྐུས་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ཀར་བརྐུ་བར་བཤམས་ནས་བསྙེན་པར་རྫོགས་ཀར་བརྐུས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྐུ་བའི་སླད་དུ་བཤམས་ནས་\r
བསྙེན་པར་རྫོགས་ཏེ་བརྐུས་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་གིས་བསྙེན་པར་རྫོགས་ཏེ་བརྐུ་བར་བཤམས་ལ་བསྙེན་པར་རྫོགས་ནས་བརྐུས་ན། ཅིར་འགྱུར། མཐར་འགྱུར་རོ། །\r
བསྙེན་པར་རྫོགས་ནས་བརྐུ་བར་བཤམས་ཏེ་བསྙེན་པར་མ་རྫོགས་པར་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ནམ་མཁའ་ལས་ཤོ་གམ་བཟླས་ན། ཅིར་འགྱུར།\r
དངོས་པོ་ཇི་ལྟ་བ་བཞིན་ནོ། །འོན་ཏེ་རྫུ་འཕྲུལ་གྱིས་བཟླས་ན། ཉེས་པ་མེད་དོ། །བཙུན་པ། དགེ་སློང་གིས་ལམ་མ་ལགས་པ་ནས་ཤོ་གམ་བཟླས་ན། ཅིར་འགྱུར། དེ་སྟེ་དེའི་ས་ལས་འདས་ན། ཉེས་པ་སྦོམ་\r
པོར་འགྱུར་རོ། །བཙུན་པ། དགེ་སློང་གིས་ཚོང་པ་རྣམས་ལ་འགྲོའོ། །ཞེས་སྨྲས་ན། ཅིར་འགྱུར། །ཉེས་བྱས་སོ། །བཙུན་པ། འདི་ལྟར་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་གྱི་སར་མ་\r
ཕྱིན་པར་ཚོང་པ་རྣམས་ཀྱིས་དགེ་སློང་ལ། འཕགས་པ། ཤོ་གམ་གྱི་གནས་ལས་བསྒྲལ་ཏེ་སྩོལ་ཅིག །ཅེས་སྨྲས་པ་ལས། དེ་དགེ་སློང་གིས་བཟླས་ན། ཅིར་འགྱུར། ཉེས་བྱས་སོ། །བཙུན་པ། འདི་ལྟར་ཚོང་པ་རྣམས་\r
ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་གྱི་སར་མ་ཕྱིན་པར་ཚོང་པ་དག་གིས་དགེ་སློང་ལ། འཕགས་པ། ཤོ་གམ་གྱི་གནས་ལས་བསྒྲལ་ཏེ་སྩོལ་ཅིག། དེའི་ཤོ་གམ་ཅི་མཆིས་པའི་ཕྱེད་ནི། ཁྱེད་སྣོམས་\r

\r
ཤིག །ཅེས་དེ་སྐད་སྨྲས་པ་ལས། དེ་དགེ་སློང་གིས་བཟླས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་\r
གྱི་སར་མ་ཕྱིན་པར་ཚོང་པ་རྣམས་ཀྱིས་དགེ་སློང་ལ། འཕགས་པ། ཤོ་གམ་གྱི་གནས་ལས་བསྒྲལ་ཏེ་སྩོལ་ཅིག །དེ་ལ་ཤོ་གམ་ཅི་མཆིས་པ་ཁྱོད་ཉིད་སྣོམས་ཤིག །ཅེས་དེ་སྐད་སྨྲས་པ་ལས། དེ་དགེ་\r
སློང་གིས་བཟླས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་ཤོ་གམ་གྱི་སར་མ་ཕྱིན་པར་དགེ་སློང་གིས་ལམ་གཞན་དུ་བསྟན་ན། ཅིར་འགྱུར། ཉེས་\r
བྱས་སོ། །བཙུན་པ། འདི་ལྟར་ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་གྱི་སར་ཕྱིན་ནས་ཚོང་པ་རྣམས་ཀྱིས་དགེ་སློང་ལ། འཕགས་པ། ཤོ་གམ་གྱི་གནས་ལས་སྒྲོལ་ཅིག །ཅེས་\r
དེ་སྐད་སྨྲས་པ་ལས། དེ་དགེ་སློང་གིས་བཟླས་ན། ཅིར་འགྱུར། ཉེས་བྱས་སོ། །བཙུན་པ། ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་གྱི་སར་ཕྱིན་ནས་ཚོང་པ་རྣམས་ཀྱིས་དགེ་སློང་ལ།\r
འཕགས་པ། ཤོ་གམ་གྱི་གནས་ལས་བསྒྲལ་ཏེ་སྩོལ་ཅིག་དང༌། འདིར་ཤོ་གམ་ཇི་སྙེད་པའི་ཕྱེད་ཁྱོད་སྣོམས་ཤིག །ཅེས་དེ་སྐད་སྨྲས་པ་ལས། དགེ་སློང་གིས་དེ་བཟླས་ན། ཅིར་འགྱུར། ཤོ་གམ་གྱི་རིན་ཐང་\r
བརྩི་བར་བྱའོ། །བཙུན་པ། ཚོང་པ་རྣམས་ཀྱི་ཤོ་གམ་དུ་གཏོགས་པའི་རྫས་རྣམས་ཤོ་གམ་གྱི་སར་ཕྱིན་ནས་ཚོང་པ་རྣམས་ཀྱིས་དགེ་སློང་ལ། འཕགས་པ། ཤོ་གམ་གྱི་གནས་ལས་བསྒྲལ་ཏེ་སྩོལ་ཅིག་དང༌།\r

\r
འདིར་ཤོ་གམ་ཇི་སྙེད་པ་དེ་ཐམས་ཅད་ཁྱོད་སྣོམས་ཤིག །ཅེས་དེ་སྐད་སྨྲས་པ་ལས། དེ་དགེ་སློང་གིས་བཟླས་ན། ཅིར་འགྱུར། ཤོ་གམ་གྱི་རིན་ཐང་བརྩི་བར་བྱའོ། །མདོར་ན། ཆོས་གོས་གདང་ཤིང་བཞི་པ་\r
དང༌། །བརྐུ་བ་པ་ཎ་གསུམ་པ་དང༌། །སྦྱོར་བ་གསུམ་དང་ཐེ་ཚོམ་དང༌། །གླིང་དང་གཞན་ཕྱིར་མི་མ་ཡིན། །བཙུན་པ། དགེ་སློང་གིས་དང་པོར་བརྐུ་སེམས་ཀྱིས་ཆོས་གོས་ཀྱི་གདང་ཤིང་གི་ཐོག་མ་བཅད་དེ་ཕྱི་མ་ལ་\r
བདག་གིར་འདུ་ཤེས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དང་པོར་ཆོས་གོས་ཀྱི་གདང་ཤིང་གཅོད་པའི་ཚེ་བདག་གིར་འདུ་ཤེས་ལ། ཕྱིས་བརྐུ་བར་འདུ་ཤེས་ན། ཅིར་འགྱུར། རིན་ཐང་བརྩི་\r
བར་བྱའོ། །བཙུན་པ། དགེ་སློང་གིས་ཆོས་གོས་ཀྱི་གདང་ཤིང་བརྐུ་སེམས་ཀྱིས་བརྐུས་པ་ལས། ཆོས་གོས་ཀྱི་གདང་ཤིང་དེ་ལ་ཆོས་གོས་བཀལ་ཅིང་མཆིས་པ་དང༌། ཆོས་གོས་དང་བཅས་ཏེ་བརྐུས་ན། ཅིར་འགྱུར། ཆོས་གོས་\r
ཀྱི་གདང་ཤིང་གི་རིན་ཐང་བརྩི་བར་བྱའོ། །བཙུན་པ། ཆོས་གོས་ཀྱི་གདང་ཤིང་ལ་ཆོས་གོས་བཀལ་ཏེ་བཞག་པ་དེ། དགེ་སློང་བཞིའམ་དེ་བས་མང་བས་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །འོན་ཏེ་\r
སོ་སོར་བགོས་པ་ལས། རེ་རེ་ལ་ཡང་མ་ཤ་ལྔ་ཐོབ་ན། མཐར་འགྱུར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། རྐུ་བ་ལ་རྣམ་པ་དུ། ཨུ་པ་ལི། དྲུག་སྟེ། སྒྱུས་རྐུ་བ་དང༌། མཐུས་\r
རྐུ་བ་དང༌། བསྐྱིས་པ་ལས་བརྣོགས་ཏེ་རྐུ་བ་དང༌། གཏམས་པ་ལས་བརྣོགས་ཏེ་རྐུ་བ་དང༌། སྐྱོང་ཞིང་རྐུ་བ་དང༌། ཆོས་རྐུ་བའོ། །བཙུན་པ། བཅོམ་ལྡན་འདས་ཀྱིས་རྐུ་བ་རྣམ་པ་དྲུག་གསུངས་ན། རྐུ་\r

\r
བ་གང་གིས་མཐར་འགྱུར། ཆོས་རྐུ་བ་མ་གཏོགས་པའི་ལྷག་མ་རྣམས་ཀྱིས་མཐར་འགྱུར་རོ། །བཙུན་པ། བཅོམ་ལྡན་འདས་ཀྱིས་མ་ཤ་ལྔ་བརྐུས་ན། མཐར་འགྱུར་རོ། །\r
ཞེས་གསུངས་ན། བཙུན་པ། དགེ་སློང་གིས་མ་ཤ་གསུམ་བརྐུས་པས་མཐར་འགྱུར་བ་མཆིས་སམ། ཨུ་པ་ལི། ཡོད་དེ། མ་ཤ་གསུམ་གྱི་བཞི་ཆ་གཅིག་ཏུ་གྱུར་པའོ། །བཙུན་པ། དགེ་སློང་\r
གིས་མ་ཤ་ལྔ་བརྐུས་ཀྱང་མཐར་མི་འགྱུར་བ་མཆིས་སམ། ཡོད་དེ། མ་ཤ་ལྔ་ལས་ལྷག་པས་བཞི་ཆ་གཅིག་ཏུ་གྱུར་པའོ། །བཙུན་པ། བཅོམ་ལྡན་འདས་ཀྱིས་མ་ཤ་ལྔ་བརྐུས་ཀྱང་མཐར་མི་\r
འགྱུར་རོ། །ཞེས་གསུངས་ན། ན་ན་ཀ་ཇི་ལྟ་བུའི་མ་ཤ་ལྔ་བརྐུས་ན། མཐར་འགྱུར། ན་ན་ཀ་མ་ཤ་ཀ་ཉི་ཤུ་པའོ། །མ་ཤ་ཀ་ཇི་ལྟ་བུ། ཀ་ཀ་ནི། བཞི་པའོ། །ཀཪྴ་པ་ཎ་ཇི་ལྟ་བུ། རྒྱན་ཐམས་ཅད་\r
ཀྱིས་བྱས་པའོ། །བཙུན་པ། བཅོམ་ལྡན་འདས་ཀྱིས་མ་ཤ་ལྔ་བརྐུས་ཀྱང་མཐར་མི་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ཀཪྴ་པ་ཎ་སྟོང་བརྐུས་ཀྱང་མཐར་མི་འགྱུར་བ་མཆིས་\r
སམ། ཡོད་དེ། བོར་བར་འདུ་ཤེས་ནས་བླངས་པའོ། །བཙུན་པ། བཅོམ་ལྡན་འདས་ཀྱིས་མ་ཤ་ལྔ་བརྐུས་པས་མཐར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་མ་ཤ་ལྔ་བརྐུས་\r
ཀྱང་མཐར་མི་འགྱུར་བ་མཆིས་སམ། ཡོད་དེ། འདི་ལྟར་རེ་རེའམ། གཉིས་གཉིས་སམ། གསུམ་གསུམ་མམ། བཞི་བཞི་བརྐུས་ཀྱི། ནམ་ཡང་ལྔར་མ་ཚང་ནའོ། །བཙུན་པ། དགེ་སློང་གིས་ཡོ་\r

\r
བྱད་ཆེན་པོ་བདག་གིར་འདུ་ཤེས་པས་བླངས་ལ། རྐུ་སེམས་ཀྱིས་སྦས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དེ་སྟེ་རྐུ་སེམས་ཀྱིས་བླངས་ལ། བདག་གིར་འདུ་ཤེས་པས་སྦས་\r
ན༑ ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཅི་འདི་དེའི་འམ་ཞེས་ཐེ་ཚོམ་དང་ཡིད་གཉིས་ཀྱིས་དེ་བརྐུས་སམ། དེ་འདི་ཡིན་ནམ། དེ་འདི་མ་ཡིན་ཞེས་དེ་ཡང་བརྐུས་ན།\r
ཅིར་འགྱུར། དངོས་པོ་ཇི་ལྟ་བ་བཞིན་ནོ། །བཙུན་པ། དགེ་སློང་གིས་ནུབ་ཀྱི་བ་ལང་སྤྱོད་ཀྱི་གླིང་དུ་མ་སྩལ་བར་བརྐུས་ན། ཅིར་འགྱུར། དེ་སྟེ་དེ་དག་གི་གྲངས་ལྟར་མ་ཤ་ལྔ་བརྐུས་ན། མཐར་འགྱུར་རོ། །\r
བཙུན་པ། ཤར་གྱི་ལུས་འཕགས་གླིང་དུ་མ་སྩལ་པར་བརྐུས་ན། ཅིར་འགྱུར། དེ་སྟེ་དེ་དག་གི་གྲངས་ལྟར་མ་ཤ་ལྔ་བརྐུས་ན། མཐར་འགྱུར་རོ། །བཙུན་པ། བྱང་གི་སྒྲ་མི་སྙན་གྱི་གླིང་དུ་མ་སྩལ་བར་\r
བརྐུས་ན། ཅིར་འགྱུར། ཨུ་པ་ལ། དེ་མ་བྱིན་པར་ལེན་པ་མེད་དེ། དེ་སྟེ་རྐུ་སེམས་བསྐྱེད་ན། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་གཞན་གྱི་སླད་དུ་མ་སྩལ་བར་བརྐུས་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །དེ་སྟེ་དེའི་ཡོན་ནོ། །སྙམ་དུ་སེམས་ན། ཉེས་པ་མེད་དོ། །བཙུན་པ། དགེ་སློང་གིས་མི་མ་ལགས་པ་ལ་མི་མ་ལགས་པར་འདུ་ཤེས་ནས་མ་སྩལ་བར་བརྐུས་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་པ་སྦོམ་པོར་འགྱུར་རོ། །མི་ལ་མི་མ་ཡིན་པར་འདུ་ཤེས་ན། ཉེས་པ་སྦོམ་པོར་འགྱུར་རོ། །མི་ལ་མིར་འདུ་ཤེས་ན། མཐར་འགྱུར་\r

\r
རོ༑ ༑མདོར་ན། མཆོད་རྟེན་རིང་བསྲེལ་གླེགས་བམ་དང༌། དགེ་འདུན་བསྔོས་དང་གཅིག་ནས་གཅིག །འདུ་ཤེས་གཉིས་དང་དེ་ལྟར་གནས། མ་རྙེད་ཁྱིམ་ནི་ཐ་མའོ། །བཙུན་\r
པ༑ དགེ་སློང་གིས་མཆོད་རྟེན་དང་མཆོད་རྟེན་གྱི་ཉེ་འཁོར་གྱི་རྒྱན་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་གིས་རིང་བསྲེལ་བརྐུས་ན། ཅིར་འགྱུར། མཐར་འགྱུར་རོ། །བཙུན་\r
པ༑ དགེ་སློང་གིས་གླེགས་བམ་བརྐུས་ན། ཅིར་འགྱུར། གླེགས་བམ་གྱི་རིན་ཐང་བརྩི་བར་བྱའོ། །བཙུན་པ། དགེ་སློང་གིས་ཕྱོགས་བཞིའི་དགེ་འདུན་གྱི་མ་སྩལ་བར་བརྐུས་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །བཙུན་པ། དགེ་སློང་གིས་གང་ཟག་མང་པོ་རྣམས་ཀྱི་མ་སྩལ་བར་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་ཏེ། དེ་ལས་སོ་སོའི་སྐལ་པ་ལ་མ་ཤ་ལྔ་བྱུང་བ་བརྐུས་ན། མཐར་འགྱུར་\r
རོ༑ ༑བཙུན་པ། དགེ་སློང་གིས་བསྔོས་པ་ལས་མ་སྩལ་བར་བརྐུས་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་མང་པོས་གཅིག་ནས་གཅིག་ཏུ་བརྒྱུད་དེ་མ་སྩལ་བར་བརྐུས་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །འོན་ཏེ་སོ་སོར་བགོས་ནས་ཇི་སྙེད་ཀྱིས་བདག་གིར་བྱས་པ་དེ་སྙེད་ལ་རིན་ཐང་བརྩི་བར་བྱའོ། །བཙུན་པ། དགེ་སློང་གིས་གཞན་གྱི་ལགས་པར་འདུ་ཤེས་ཏེ་མ་སྩལ་བར་\r
བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཡོངས་སུ་བཟུང་བ་ལ་ཡོངས་སུ་བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར། མཐར་འགྱུར་རོ། །ཡོངས་\r

\r
སུ་མ་བཟུང་བ་ལ་ཡོངས་སུ་མ་བཟུང་བར་འདུ་ཤེས་ཏེ་མ་སྩལ་བར་བརྐུས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ཡོངས་སུ་བཟུང་བ་ལ་མ་བཟུང་བར་འདུ་ཤེས་ཏེ་མ་སྩལ་བར་བླངས་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །ཡོངས་སུ་བཟུང་བ་ལ་ཡོངས་སུ་མ་བཟུང་བར་འདུ་ཤེས་ན། ཉེས་པ་མེད་དོ། །བཙུན་པ། བཅོམ་ལྡན་འདས་ཀྱིས་ཡོ་བྱད་ཆེན་པོ་མ་བྱིན་པར་བརྐུས་ན། མཐའ་འགྱུར་རོ། །ཞེས་\r
གསུངས་ན། བཙུན་པ། དགེ་སློང་གིས་ཡོ་བྱད་ཆེན་པོ་མ་སྩལ་བར་བརྐུས་ན། མཐར་མི་འགྱུར་བ་མཆིས་སམ། ཡོད་དེ། གནས་གང་དུ་བཞག་པར་གྱུར་པའི་གནས་དེ་ཉིད་ནས་བརྐུས་པའོ། །བཙུན་པ། དགེ་\r
སློང་གིས་རྙེད་པ་མི་དབང་བར་དེ་བདག་ཉིད་དབང་ངོ༌། །ཞེས་དེ་སྐད་མཆིས་ན། ཅིར་འགྱུར། དེ་ཤེས་བཞིན་དུ་རྫུན་སྨྲས་པའི་ལྟུང་བའོ། །དེ་སྟེ་སེམས་ཉེ་བར་བཞག་པ་ཡིན་ན་ནི། ཉེས་པ་སྦོམ་པོར་འགྱུར་\r
རོ༑ ༑མངོན་དུ་གྲུབ་ན། རིན་ཐང་བརྩི་བར་བྱའོ། །བཙུན་པ། དགེ་སློང་གཅིག་པུ་ཁྱིམ་དུ་ཞུགས་པ་ལས་མ་སྩལ་བར་བླངས་པའི་སླད་དུ་མཐར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་གིས་\r
མ་བྱིན་པར་བླངས་པའི་རྐྱེན་གྱིས་བརྐུ་བའི་ཕྱིར་བཤམས་ནས་ནང་དུ་ཞུགས་སམ། ནང་དུ་ཞུགས་ཏེ་བཤམས་ན། མཐར་འགྱུར་རོ། །དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་མཐར་\r
འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ནི། ཉེས་བྱས་སོ། །མདོར་ན། བྱོལ་སོང་གསུམ་དང་ལས་སྲིད་དང༌། །སྲེད་པ་མ་དང་བཞི་པ་དང༌། །མངལ་གཉིས་དང་ནི་གསོ་བ་\r

\r
དང༌། །འདུ་ཤེས་དང་ནི་བཞི་པའོ། །བཙུན་པ། དགེ་སློང་གིས་སྔགས་སམ། སྨན་གྱིས་མི་བྱོལ་སོང་གི་སྐྱེ་གནས་སུ་བསྒྱུར་ཏེ་འཚོ་བ་དང་ཕྲལ་ན། ཅིར་འགྱུར། མཐར་འགྱུར་\r
རོ༑ ༑བཙུན་པ། དགེ་སློང་གིས་སྔགས་སམ། སྨན་གྱིས་བདག་ཉིད་བྱོལ་སོང་གི་སྐྱེ་གནས་སུ་བསྒྱུར་ཏེ་མིའི་འཚོ་བ་དང་ཕྲལ་ན། ཅིར་འགྱུར། དེ་སྟེ་དགེ་སློང་དུ་འདུ་ཤེས་ཡོད་ན་མི་ཆགས་པར་བྱ་\r
བ་ལ་ངེས་བྱེད་པས་ན། མཐར་འགྱུར་རོ། །དགེ་སློང་དུ་འདུ་ཤེས་མེད་ན། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་ཕ་དང་མ་འཚོ་བ་དང་ཕྲལ་ན། མཐར་ཡང་མི་འགྱུར་ལ། མཚམས་\r
མེད་པའི་ཁ་ན་མ་ཐོ་བར་ཡང་མི་འགྱུར་བ་མཆིས་སམ། ཡོད་དེ། གང་གི་ཕ་མ་བྱོལ་སོང་གི་སྐྱེ་གནས་སུ་གྱུར་པའོ། །བཙུན་པ། དགེ་སློང་གིས་ཕ་བཀུམ་ཡང་མཐར་ཡང་མི་འགྱུར་ལ་མཚམས་\r
མེད་པའི་ཁ་ན་མ་ཐོ་བར་ཡང་མི་འགྱུར་བ་མཆིས་སམ། ཨུ་པ་ལི། ལས་ཀྱི་སྲིད་པ་ནི། མངོན་པར་སྐྱེད་པའི་ཕྱིར་ཕ་ཞེས་བྱ་བས་ན། དེ་སྟེ་ཟག་པ་དང་བཅས་པའི་ལས་ཀྱི་སྲིད་པ་བསད་པར་\r
གྱུར་པའོ། །དགེ་སློང་གིས་མ་བཀུམ་ན། མཐར་ཡང་མི་འགྱུར་ལ། མཚམས་མེད་པའི་ཁ་ན་མ་ཐོ་བར་ཡང་མི་འགྱུར་བ་མཆིས་སམ། ཨུ་པ་ལི། སྲེད་པ་ནི། སྐྱེད་པའི་ཕྱིར་མ་ཞེས་\r
བྱ་བས་ན། སྲེད་པ་བསད་པར་གྱུར་པའོ། །བཙུན་པ། དགེ་སློང་གིས་མ་དགུམ་པར་འཚལ་བ་ལས། བུད་མེད་གཞན་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ།\r

\r
དགེ་སློང་གིས་བུད་མེད་གཞན་དགུམ་པར་འཚལ་བ་ལས་མ་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་མ་དགུམ་པར་བཤམས་པ་ལས་བུད་མེད་\r
གཞན་འཚོ་བ་དང་ཕྲལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་གིས་བུད་མེད་གཞན་དགུམ་པར་བཤམས་པ་ལས་མིའི་འཚོ་བ་དང་ཕྲལ་ན། ཅིར་འགྱུར། ཉེས་པ་སྦོམ་པོར་\r
འགྱུར་རོ། །བཙུན་པ། དགེ་སློང་གིས་མའི་བུད་མེད་ཀྱི་མངལ་དུ་བྱོལ་སོང་གི་སྐྱེ་གནས་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བྱོལ་སོང་མའི་མངལ་དུ་མི་\r
བཀུམ་ན། ཅིར་འགྱུར། དེ་སྟེ་མངལ་ན་མིར་འདུ་ཤེས་ན་ནི། མཐར་འགྱུར་རོ། །དེ་སྟེ་མ་ཡིན་ན། ལྟུང་བའོ། །བཙུན་པ། མ་ནི། སྐྱེད་པ་ལགས་ལ། གཞན་ནི། གསོ་བ་ལགས་ན། དེ་གཉིས་གང་འཚོ་བ་\r
དང་བྲལ་ན། མཐར་ཡང་འགྱུར་ལ། མཚམས་མེད་པའི་ཁ་ན་མ་ཐོ་བར་ཡང་འགྱུར། གང་གིས་བསྐྱེད་པའོ། །བཙུན་པ། དགེ་སློང་གིས་མི་ལ་མིང་འདུ་ཤེས་ཏེ་བཀུམ་ན། ཅིར་འགྱུར། མཐར་འགྱུར་\r
རོ༑ ༑མི་ལ་མི་མ་ལགས་པར་འདུ་ཤེས་ཏེ་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་ཤེས་ཏེ་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་\r
པ་ལ་མི་མ་ལགས་པར་འདུ་ཤེས་ཏེ་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མདོར་ན། ཐེ་ཚོམ་རྣམ་པ་གཉིས་པ་དང༌། །བདག་དང་དགྲ་བཅོམ་གཉིས་དེ་བཞིན། །རྐུན་པོ་གཉིས་དང་གཞན་\r

\r
འདུ་ཤེས། །བདུན་པ་དང་ཡང་ཐ་མའོ། །བཙུན་པ། དགེ་སློང་གིས་དེ་འདི་ཡིན་ནམ། དེ་འདི་མ་ཡིན་ཞེས་ཡིད་གཉིས་དང་ཐེ་ཚོམ་འཚལ་བཞིན་དེ་ཡང་འཚོ་བ་དང་ཕྲལ་ན། ཅིར་འགྱུར། མཐར་\r
འགྱུར་རོ། །བཙུན་པ། དགེ་སློང་གིས་བདག་ཉིད་འཚོ་བ་དང་ཕྲལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཕ་དང་མ་དགུམ་པར་བཤམས་ནས་བདག་ཉིད་བཀུམ་ན། ཅིར་འགྱུར།\r
དེ་སྟེ་ཕ་དང་མ་སྔར་དུས་བྱས་ན་མཐར་ཡང་འགྱུར་ལ་མཚམས་མེད་པའི་ཁ་ན་མ་ཐོ་བར་ཡང་འགྱུར་རོ། །འོན་ཏེ་དེ་ཉིད་སྔར་དུས་བྱས་ན། ཉེས་པ་སྦོམ་པོར་འགྱུར་ཏེ། མཚམས་མེད་པའི་ཁ་ན་མ་ཐོ་བར་ཡང་མི་\r
འགྱུར་རོ། །བཙུན་པ། དགེ་སློང་གིས་དགྲ་བཅོམ་པ་དགུམ་པར་འཚལ་བ་ལས་སོ་སོའི་སྐྱེ་བོ་ཞིག་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སོ་སོའི་སྐྱེ་བོ་ཞིག་དགུམ་པར་འཚལ་\r
བ་ལས་དགྲ་བཅོམ་པ་ཞིག་བཀུམ་ན་ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགྲ་བཅོམ་པ་དགུམ་པར་བཤམས་ནས་སོ་སོའི་སྐྱེ་བོ་ཞིག་བཀུམ་ན་ཅིར་འགྱུར། ཉེས་པ་སྦོམ་པོར་འགྱུར་རོ། །\r
བཙུན་པ། དགེ་སློང་གིས་སོ་སོའི་སྐྱེ་བོ་ཞིག་དགུམ་པར་བཤམས་པ་ལས་དགྲ་བཅོམ་པ་འཚོ་བ་དང་ཕྲལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། རྐུན་པོ་ཞིག་དགུམ་པར་དཀྲི་བ་ལས་བྲོས་ཏེ། དེ་ལ་གྲོང་གི་སྙེགས་\r
མའམ། རྒྱལ་པོའི་སྙེགས་མ་ཡང་རུང༌། ཕྱི་བཞིན་དུ་སྙེགས་པ་དང༌། དགེ་སློང་ཞིག་ཤུལ་གྱི་མདུན་ནས་མཆི་བ་དེ་ལ། དེ་དག་གིས་ཁྱོད་ཀྱིས་རྐུན་པོ་ཞིག་བྲོས་པ་མཐོང་ངམ་ཞེས་དྲིས་པ་དང༌། དགེ་སློང་དེས་རྐུན་པོ་དེ་ལ་གསོད་སེམས་\r

\r
ཉེ་བར་གནས་པར་གྱུར་ནས་དེས་དེ་དག་ལ་བསྟན་ན། ཅིར་འགྱུར། མཐར་འགྱུར་རོ། །བཙུན་པ། རྐུན་པོ་ཞིག་དགུམ་པར་དཀྲི་བ་ལས་བྲོས་ཏེ། དེ་ལ་གྲོང་གི་སྙེགས་མའམ། རྒྱལ་པོའི་སྙེགས་མ་ཡང་རུང༌། ཕྱི་བཞིན་དུ་བསྙེགས་པ་དང༌།\r
དགེ་སློང་ཞིག་ཀྱང་ཤུལ་གྱི་མདུན་ནས་མཆི་བ་དེ་ལ་དེ་དག་གིས་ཁྱོད་ཀྱིས་རྐུན་པོ་ཞིག་བྲོས་པ་མཐོང་ངམ་ཞེས་དྲིས་པ་དང༌། དགེ་སློང་དེས་རྐུན་པོ་དེ་ལ་ཡང་གསོད་སེམས་ཉེ་བར་གནས་པར་གྱུར་ཏེ། དེས་དེ་དག་མ་བསྟན་ནས་དེ་དག་གི་\r
འཚོ་བ་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། གཉིས་ལྷན་ཅིག་མཆིས་པ་ལ་གཞན་དགུམ་མོ། །སྙམ་པ་ལས་གཞན་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་མ་རྫོགས་པར་དགུམ་པར་\r
བཤམས་ཏེ་བསྙེན་པར་རྫོགས་པར་བཀུམ་ན། ཅིར་འགྱུར། ཉེས་བྱས་སོ་།བསྙེན་པར་མ་རྫོགས་པར་དགུམ་པར་བཤམས་པ་ལས། བསྙེན་པར་རྫོགས་ཀར་བཀུམ་ན། ཅིར་འགྱུར། ཉེས་བྱས་སོ། །བསྙེན་\r
པར་མ་རྫོགས་པར་དགུམ་པར་བཤམས་པ་ལས་བསྙེན་པར་རྫོགས་ཏེ་བཀུམ་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ཀར་དགུམ་པར་བཤམས་ཏེ་བསྙེན་པར་རྫོགས་ཀར་བཀུམ་ན།\r
ཅིར་འགྱུར། །ཉེས་བྱས་སོ། །བསྙེན་པར་རྫོགས་ཀར་དགུམ་པར་བཤམས་ཏེ་བསྙེན་པར་རྫོགས་ནས་བཀུམ་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ནས་དགུམ་པར་བཤམས་པ་ལས།\r
བསྙེན་པར་རྫོགས་ནས་བཀུམ་ན། ཅིར་འགྱུར། མཐར་འགྱུར་རོ། །བསྙེན་པར་རྫོགས་ནས་དགུམ་པར་བཤམས་པ་ལས། བསྙེན་པར་མ་རྫོགས་པར་བཀུམ་ན། ཅིར་འགྱུར། ཉེས་པ་སྦོམ་པོར་འགྱུར་\r

\r
རོ༑ ༑བཙུན་པ། དགེ་སློང་གཅིག་པུ་འཚོ་བ་དང་དབྲལ་བའི་སླད་དུ་ཁྱིམ་དུ་ཞུགས་ན། མཐར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་དེས་གསད་\r
པར་བཤམས་ནས་ནང་དུ་ཞུགས་པའོ། །ཇི་ལྟར་དགེ་སློང་གིས་འཚོ་བ་དང་ཕྲལ་བའི་རྐྱེན་གྱིས་མཐར་གྱུར་པ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་མཐར་འགྱུར་རོ། །དགེ་སློབ་\r
མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སོ། །མདོར་ན། དག་དང་སྟོན་པ་རྣམ་པར་གཟིགས། །མི་སློབ་སློབ་དཔོན་ཉོན་མོངས་དང༌། །ཉམས་དང་གྲོལ་དང་འཇིགས་པ་དང༌། སྐྱེ་\r
དང་རྙེད་དང་འདི་འདྲ་བའོ། །བཙུན་པ། དགེ་སློང་གིས་འདི་སྐད་དུ་བདག་ནི། དག་པའོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ནི།\r
སྟོན་པའོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ནི། རྣམ་པར་གཟིགས་དང༌། སྤྱི་ཏོར་དང༌། གསོད་སྐྱབས་དང༌། ལོག་པ་དང་\r
སེལ་དང༌། གསེར་ཐུབ་དང༌། འོད་སྲུང་རྣམས་ཀྱི་ཉན་ཐོས་པའོ། །ཞེས་མཆི་ན། ཅིར་འགྱུར། དེ་སྟེ་སྔོན་གྱི་གནས་སུ་ལུང་སྟོན་ན་ནི། མཐར་འགྱུར་རོ། །འོན་ཏེ་དེས་འདི་སྐད་དུ་གང་གི་ཚེ་ཤཱཀྱ་ཐུབ་\r
པ་ལ་སྐྱབས་སུ་སོང་བ་ནས་བཟུང་སྟེ་ཡང་དག་པར་རྫོགས་པའི་སངས་རྒྱས་ཐམས་ཅད་ལ་སྐྱབས་སུ་སོང་ངོ༌། །ཞེས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་\r

\r
བདག་ནི། མི་སློབ་པའོ། །ཞེས་མཆི་ན། ཅིར་འགྱུར། དེ་སྟེ་ཉོན་མོངས་པ་སྤངས་པར་ལུང་སྟོན་ན། མཐར་འགྱུར་རོ། །འོན་ཏེ་དེ་འདི་སྐད་དུ་བདག་བཟོ་གང་ཡང་མི་སློབ་པའོ། །ཞེས་སྨྲས་ན། ཉེས་པ་\r
སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ནི། སློབ་པའོ། །ཞེས་མཆི་ན། ཅིར་འགྱུར། དེ་སྟེ་སློབ་པའི་སྤྱོད་པར་ལུང་སྟོན་ན། མཐར་འགྱུར་རོ། །འོན་ཏེ་དེ་འདི་སྐད་དུ་མཚུངས་\r
པར་སྤྱོད་པ་ལ་སློབ་བོ། །ཞེས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ལ་ཉོན་མོངས་པ་མེད་དོ། །ཞེས་མཆི་ན། ཅིར་འགྱུར། དེ་སྟེ་ཉོན་མོངས་པ་སྤངས་པར་ལུང་\r
སྟོན་ན། མཐར་འགྱུར་རོ། །འོན་ཏེ་འདི་སྐད་དུ་བདག་ལ་ལྷུང་བཟེད་དམ། ཆོས་གོས་སམ། དགེ་སློང་གི་འཚོ་བའི་ཡོ་བྱད་གང་ཡང་རུང་བ་རྣམས་མེད་དོ། །ཞེས་སྨྲས་ན། ཉེས་པ་སྦོམ་པོར་འགྱུར་རོ། །བཙུན་\r
པ༑ དགེ་སློང་གིས་འདི་སྐད་དུ་བདག་ནི། ཉམས་པའོ། །ཞེས་མཆི་ན། ཅིར་འགྱུར། དེ་སྟེ་འདི་སྐད་དུ་དགེ་སྦྱོང་གི་འབྲས་བུ་ལས་ཉམས་པའོ། །ཞེས་སྨྲས་ན། མཐར་འགྱུར་རོ། །བཙུན་པ། དགེ་སློང་གིས་འདི་\r
སྐད་དུ་བདག་ནི། གྲོལ་བའོ། །ཞེས་མཆི་ན། ཅིར་འགྱུར། དེ་སྟེ་འདི་སྐད་དུ་བདག་ནི། སྦྱོར་བ་དང༌། བཅིངས་པ་དང༌། བག་ལ་ཉལ་བ་དང༌། ཉེ་བའི་ཉོན་མོངས་པ་དང༌། ཀུན་ནས་དཀྲིས་ཏེ་འདས་པ་ལས་གྲོལ་ལོ།།\r
ཞེས་སྨྲས་ན། མཐར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ལ་འཇིགས་པ་མེད་དོ། །ཞེས་མཆི་ན། ཅིར་འགྱུར། དེ་སྟེ་འཇིགས་པ་སྤངས་པར་ལུང་སྟོན་ན། མཐར་འགྱུར་རོ། །དེ་སྟེ་འཇིག་རྟེན་\r

\r
པས་ཅུང་ཟད་ཀྱང་མི་འཇིགས་སོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་འདི་ནི། བདག་གི་སྐྱེ་བ་ཐ་མའོ། །ཞེས་མཆི་\r
ན༑ ཅིར་འགྱུར། དེ་སྟེ་སྐྱེ་བ་ཟད་པར་ལུང་སྟོན་ན། མཐར་འགྱུར་རོ། །འོན་ཏེ་དེ་འདི་སྐད་དུ་སྐྱེ་བ་ཟད། འགགས། བྲལ། རྣམ་པར་བྲལ་བ་སྟེ། དེ་ལྟར་འདི་ནི། སྐྱེ་བའི་ཐ་མའོ། །ཞེས་སྨྲས་ན། ཉེས་པ་\r
སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་གིས་རབ་ཏུ་ཐོབ་བོ། །ཞེས་མཆི་ན། ཅིར་འགྱུར། དེ་སྟེ་དགེ་སློང་གི་འབྲས་བུ་ཐོབ་བོ། །ཞེས་སྨྲས་ན། མཐར་འགྱུར་རོ། །འོན་ཏེ་འཇིག་\r
རྟེན་གྱི་དངོས་པོར་ལུང་སྟོན་ན། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ། ཨེ་མའོ། །བདག་ཅི་འདྲ་བ་དེ་འདྲ་བར་ཁྱོད་གྱུར་པ་ངོ་མཚར་ཆེའོ། །ཞེས་མཆི་ན། ཅིར་འགྱུར། ཉེས་པ་\r
སྦོམ་པོར་འགྱུར་རོ། །མདོར་ན། མ་སྨིན་བཟོད་དང་རང་བྲིས་དང༌། །སྤངས་དང་འབྲས་བུ་གཉིས་པ་དང༌། འདུ་ཤེས་བཞི་དང་ཐོབ་བྱ་དང༌། །འཇིག་རྟེན་གྱི་ནི་ཐ་མའོ། །བཙུན་པ། དགེ་སློང་གིས་དེ་ལ་ཚེ་\r
དང་ལྡན་པ་ཁྱོད་ཟག་པ་ཟད་པའི་འབྲས་བུ་ཡོད་དམ་ཞེས་དྲིས་པ་དང༌། དེས་ཀྱང་ཞིབ་ཏུ་ཤིང་ཐོག་མ་སྨིན་པ་ཞིག་བཅངས་པར་གྱུར་ནས་དེ་འདི་སྐད་དུ་མ་སྨིན་ཏོ། །ཞེས་མཆི་ན། ཅིར་འགྱུར། ཉེས་\r
པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་རྒྱུན་དུ་ཞུགས་པའི་འབྲས་བུ་དང༌། ལན་གཅིག་ཕྱིར་འོང་བ་དང༌། ཕྱིར་མི་འོང་བ་དང༌། མཆོག་གི་འབྲས་བུ་བདག་གིས་ཐོབ་བོ། །\r

\r
ཞེས་མཆི་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་གིས་བདག་ཉིད་ཀྱིས་བྲིས་ལ་འདི་སྐད་དུ་བདག་དགྲ་བཅོམ་པའོ། །ཞེས་འདི་སུས་བྲིས་ཞེས་མཆིས་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །བཙུན་པ། དགེ་སློང་ལ་ཁྱིམ་བདག་ཅིག་གིས་ཁྱོད་ཀྱིས་འབྲས་བུ་ཐོབ་བོ། །ཞེས་དྲིས་པ་དང༌། དེས་ཀྱང་མེ་ཏོག་དང༌། འབྲས་བུ་སྨིན་པ་རྣམས་བཅངས་ནས་དེ་འདི་སྐད་དུ་མ་སྨིན་ནོ། །ཞེས་\r
མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་བདག་ནི། ཉམས་སོ། །ཞེས་མཆི་ན། ཅིར་འགྱུར། དེ་སྟེ་ཐོབ་པ་ལས་ཉམས་པར་ལུང་སྟོན་ན། མཐར་འགྱུར་\r
རོ། །བཙུན་པ། དགེ་སློང་གིས་བདག་ནི། རྒྱུན་ཏུ་ཞུགས་པ་དང༌། ལན་གཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པ་རྣམས་མ་ཡིན་ནོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་\r
རོ༑ ༑བཙུན་པ། དགེ་སློང་གིས་འགྲོ་བ་ཞེས་བྱ་བའི་རི་ལ་རྒྱུན་ཏུ་ཞུགས་པའི་འབྲས་བུ་ཐོབ་བོ། །རི་དགུ་པོ་ཞེས་བྱ་བའི་ངོས་ལ་ལན་གཅིག་ཕྱིར་འོང་བའི་འབྲས་བུ། བྱ་རྒོད་སྤུངས་པ་ཞེས་བྱ་བ་ལ་ཕྱིར་\r
མི་འོང་བའི་འབྲས་བུ། འོད་མའི་ཚལ་དུ་མཆོག་གི་འབྲས་བུ་ཐོབ་བོ། །ཞེས་མཆི་ན། ཅིར་འགྱུར། མཐར་འགྱུར་རོ། །བཙུན་པ། དགེ་སློང་གིས་མི་ལ་མི་མ་ལགས་པར་འདུ་ཤེས་ཏེ་མི་ལས་བླ་\r
མར་གྱུར་པའི་ཆོས་ཤིག་ལུང་སྟོན་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་པ་སྦོམ་པོར་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་\r

\r
ན༑ ཉེས་པ་སྦོམ་པོར་འགྱུར་རོ། །མི་ལ་མིར་འདུ་ཤེས་ན། མཐར་འགྱུར་རོ། །བཙུན་པ། དགེ་སློང་གིས་འདི་སྐད་དུ་ཉན་ཐོས་ཀྱིས་ཐོབ་པར་བྱ་བ་གང་ཡིན་པ་དེ། བདག་\r
གིས་ཐོབ་བོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ་དེང་བདག་གིས་འཇིག་རྟེན་གྱི་བསམ་གཏན་ལ་སྙོམས་པར་མ་ཞུགས་ཏེ། སྲོད་\r
ལ་ནི། མ་ཡིན། དེ་ཕན་ཆད་མ་ཡིན་ནོ། །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་སྐད་དུ། ལུང་བསྟན་གྱི། ཚུར་ཤོག་ཅེས་མཆི་ན། ཅིར་\r
འགྱུར༑ ཉེས་པ་སྦོམ་པོར་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཞིག་ཟེར་དང་གཅིག་ནས་གཅིག །སྨྱོན་པ་གང་དང་སེམས་འཁྲུགས་དང༌། །ན་བ་འོན་པ་གླེན་པ་\r
འོ༑ ༑བཙུན་པ། དགེ་སློང་གིས་ཕོ་ཉ་ལས་མི་ལས་བླ་མར་གྱུར་པའི་ཆོས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ལ་\r
བསྒོ་བ་དང༌། གཅིག་ནས་གཅིག་ཏུ་བརྒྱུད་ན། ཐམས་ཅད་ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྨྱོན་པ་ཞིག་ལ་མི་ལས་བླ་མར་གྱུར་པའི་ཆོས་སྨྲས་ནས། ཅིར་འགྱུར།\r
ཉེས་པ་སྦོམ་པོར་འགྱུར་རོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། འོན་པ་དང༌། གླེན་པ་ཐམས་ཅད་ལ་ཉེས་པ་སྦོམ་པོར་འགྱུར་རོ། །མདོར་ན། གཉིད་ལོག་\r

\r
ར་རོ་རབ་མྱོས་དང༌། །སྙོམས་ཞུགས་འགྲོ་བ་དེ་བཞིན་ཏེ། །སྐད་དང་ལུས་དང་དབེན་པ་སྔགས། །གཞན་གྱིས་གཞན་ལ་ཐ་མའོ། །བཙུན་པ། དགེ་སློང་གིས་གཉིད་ཀྱིས་ལོག་པ་ཞིག་གི་དྲུང་དུ་མི་\r
ལས་བླ་མར་གྱུར་པའི་ཆོས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་བཞིན་དུ་ར་རོ་བ་དང༌། མྱོས་པ་དང༌། འགྲོ་བ་གཞན་དུ་གྱུར་པ་རྣམས་ཀྱི་དྲུང་དུ་སྨྲས་པ་ཐམས་ཅད་ཉེས་པ་སྦོམ་\r
པོར་འགྱུར་རོ། །བཙུན་པ། དགེ་སློང་གིས་འཕགས་པས་འཕགས་པའི་སྐད་དུ་དགེ་སློང་ཞིག་ལ་མི་ལས་བླ་མར་གྱུར་པའི་ཆོས་སྨྲས་ན། དགེ་སློང་དེས་ཀྱང་འཕགས་པའི་སྐད་མ་འཚལ་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །འཕགས་པ་ཞིག་གིས་མཐའ་འཁོབ་པའི་སྐད་དུ་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་\r
སྦོམ་པོར་འགྱུར་རོ། །མཐའ་འཁོབ་པ་ཞིག་གིས་མཐའ་འཁོབ་པའི་སྐད་དུ་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
མཐའ་འཁོབ་པ་ཞིག་གིས་འཕགས་པའི་སྐད་དུ་མི་ལས་བླ་མར་གྱུར་པའི་ཆོས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
བཙུན་པ། དགེ་སློང་གིས་ལུས་ཀྱི་དམིགས་བས་མི་ལས་བླ་མར་གྱུར་པའི་ཆོས་སྟོན་ན། ཅིར་གྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་\r

\r
ཤེས་ཏེ་མི་ལས་བླ་མར་གྱུར་པའི་ཆོས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་\r
ཉིད་མི་སྣང་བར་བགྱིས་ཏེ་མི་ལས་བླ་མར་གྱུར་པའི་ཆོས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་གཞན་ལས་མི་ལས་བླ་མར་གྱུར་པའི་ཆོས་\r
སྨྲས་ན༑ ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་གཞན་ཞིག་གི་སླད་དུ་མི་ལས་བླ་མར་གྱུར་པའི་ཆོས་སྨྲས་ན། ཅིར་འགྱུར། ཉེས་བྱས་སོ། །ཇི་ལྟར་\r
དགེ་སློང་གིས་སྨྲས་པའི་རྐྱེན་གྱིས་མཐར་གྱུར་པ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་རྣམས་ཀྱི་ཡང་མཐར་འགྱུར། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ལ་ཉེས་བྱས་སོ། །ཨུ་པ་ལིས་ཞུས་པའི་ནང་ནས་ཕས་ཕམ་པ་དང་ལྡན་པ་རྫོགས་སོ།། །།མདོར་ན། མ་ལོག་སྦུ་བུ་དེ་བཞིན་གཡོས། །མི་རྩོལ་མེད་པ་རྣམས་\r
དང་མཚན། །གཞན་དང་བདུན་ནི་དེ་བཞིན་ཏེ། །སྡེར་བཅས་བསྡུས་པར་གྱུར་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། གཉིད་ཀྱིས་\r
མ་ལོག་པར་བརྩལ་ནས་ལོག་སྟེ་ཁུ་བ་བྱུང་ན། ཅིར་འགྱུར། ཉེས་པ་སྦོམ་པར་འགྱུར་རོ། །བཙུན་པ། གཉིད་ཀྱིས་ལོག་པའི་ཚེ་བརྩལ་ནས་མ་ལོག་པའི་ཚེ་ཁུ་བ་བྱུང་ན། ཅིར་\r

\r
འགྱུར། དེ་སྟེ་བརྩལ་ན། ཉེས་པ་སྦོམ་པོར་འགྱུར་རོ། །མ་བརྩལ་ན། ཉེས་པ་མེད་དོ། །བཙུན་པས་ནི། སྤུ་བུར་འོངས་པའི་ཁུ་བ་ཕྱུང་ན། ཉེས་པ་སྦོམ་པོའོ། །ཞེས་གསུངས་ན། ཇི་ཙམ་\r
གྱིས་ན། སྦུ་བུར་མཆིས་པ་ལགས། གནས་ནས་འཕགས་མ་ཐག་ཏུ་སྦུ་བུར་བཀག་པའོ། །བཙུན་པ། བཅོམ་ལྡན་འདས་ཀྱིས་གཡོས་པ་ལས་བཀག་པའོ། །ཞེས་གསུངས་ཏེ། ཇི་ཙམ་གྱིས་ན་\r
གཡོས་པ་ལས་བཀག་པ་ལགས། གནས་ནས་གཡོས་མ་ཐག་ཏུ་བཀག་པའོ། །བཙུན་པ། མ་བརྩལ་བར་ཁུ་བ་བྱུང་ན། ཅིར་འགྱུར། དེ་སྟེ་དགའ་བར་མ་ཚོར་ན། ཉེས་པ་མེད་དོ། །བཙུན་\r
པ༑ དགེ་སློང་གིས་ཁུ་བ་འབྱིན་པ་ལས་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། དགེ་འདུན་གྱི་ལྷག་མ་ལས་བྱུང་བའི་ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་མ་ཞིག་\r
ཁུ་བ་འབྱིན་པ་ལས་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བ་ལས་བྱུང་བའི་ཉེས་བྱས་སོ། །བཙུན་པ། དགེ་སློང་གིས་གཞན་གྱི་ཕོ་མཚན་ལས་ཁུ་བ་ཕྱུང་ན། ཅིར་འགྱུར།\r
ཉེས་པ་སྦོམ་པར་འགྱུར་རོ། །བཙུན་པ། བསྙེན་པར་མ་རྫོགས་པར་བརྩལ་ནས་བསྙེན་པར་མ་རྫོགས་པར་ཕྱུང་ན། ཅིར་འགྱུར། །ཉེས་བྱས་སོ། །བསྙེན་པར་མ་རྫོགས་པར་བརྩལ་ནས་བསྙེན་\r
པར་རྫོགས་ཀར་བྱུང་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩལ་ནས་བསྙེན་པར་རྫོགས་ནས་ཕྱུང་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་\r

\r
ཀར་བརྩལ་ནས་བསྙེན་པར་རྫོགས་ཀར་ཕྱུང་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩལ་ནས་བསྙེན་པར་རྫོགས་པ་དང་ཕྱུང་ན། ཅིར་འགྱུར། དགེ་འདུན་ལྷག་\r
མའོ༑ ༑བསྙེན་པར་རྫོགས་ཏེ་བརྩལ་ནས་བསྙེན་པར་རྫོགས་ནས་ཕྱུང་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ནས་བརྩམས་ཏེ་བསྙེན་པར་མ་རྫོགས་པར་ཕྱུང་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་དགེ་སློང་ཁུ་བ་ཕྱུང་བའི་རྐྱེན་གྱིས་དགེ་འདུན་གྱི་ལྷག་མར་གྱུར་པ་དེ་བཞིན་དུ་བསླབ་པ་བྱིན་པ་ལ་ཡང་དགེ་འདུན་གྱི་ལྷག་མའོ། །དགེ་སློང་\r
མ་ལ་ནི་ཇི་ལྟར་དངོས་པོ་བཞིན་ནོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ནི། ཉེས་བྱས་སོ། །མདོར་ན། ལུས་དང་ཐེ་ཚོམ་སོ་དང་ནི། །རྨ་སྤུ་སེན་མོ་དེ་བཞིན་\r
ཏེ༑ ༑བཞི་པ་གཉིས་དང་བདུན་པ་རྣམས། །སྡེ་ཚན་དག་ཏུ་བསྡུས་པའོ། །བཙུན་པ། བུད་མེད་ཀྱི་དབང་པོ་ཉམས་པ་དེ་དང་ལྷན་ཅིག་ཏུ་དགེ་སློང་གིས་ལུས་ཀྱིས་ཀུན་ཏུ་རེག་པར་བགྱིད་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་ལུས་ཀྱི་དབང་པོ་ཉམས་པར་གྱུར་པ་ཞིག་གིས་བུད་མེད་དང་ལྷན་ཅིག་ཏུ་ལུས་ཀྱིས་ཀུན་ཏུ་རེག་པར་བགྱིད་ན། ཅིར་འགྱུར་\r
ཉེས་པ་སྦོམ་པོར་འགྱུར་རོ། །བཙུན་པ། གཉིས་ཀའི་ལུས་ཀྱི་དབང་པོ་ཉམས་པར་གྱུར་པ་དེ་གཉིས་གཅིག་ལ་གཅིག་ཀུན་ཏུ་རེག་པར་བགྱིད་ན། ཅིར་འགྱུར། ཉེས་བྱས་སོ། །བཙུན་\r

\r
པ༑ དགེ་སློང་གིས་འདི་བུད་མེད་ལ་བུད་མེད་མ་ལགས་ཞེས་ཐེ་ཚོམ་དང༌། ཡིད་གཉིས་དང༌། དོགས་པ་སྐྱེས་བཞིན་དུ་དེ་དེ་དང་ལྷན་ཅིག་ཏུ་ལུས་ཀྱིས་ཀུན་ཏུ་རེག་པར་བགྱིད་ན། ཅིར་\r
འགྱུར། ཉེས་པ་སྦོམ་པོར་འགྱུར་རོ། །བཙུན་པ། སོས་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། སོ་ལ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་\r
པ༑ རྨས་རེག་ན་ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། སྤུས་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། སྤུ་ལ་རེག་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །བཙུན་པ། སེན་མོ་ལ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། སེན་མོས་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ།\r
དགེ་སློང་གིས་མིའི་བུད་མེད་ལ་མིར་འདུ་ཤེས་ཏེ་རེག་ན། ཅིར་འགྱུར། དགེ་འདུན་གྱི་ལྷག་མའོ། །མི་ལ་མི་མ་ཡིན་པར་འདུ་ཤེས་ཏེ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
མི་མ་ལགས་པ་ལ་མིར་འདུ་ཤེས་ཏེ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་རེག་ན། ཅིར་འགྱུར། ཉེས་པ་སྦོམ་པོར་\r
འགྱུར་རོ། །བཙུན་པ། དགེ་སློང་གིས་གཡོགས་པ་ལ་གཡོགས་པར་འདུ་ཤེས་ཏེ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །གཡོགས་པ་ལ་མ་གཡོགས་པར་འདུ་ཤེས་\r

\r
ཏེ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མ་གཡོགས་པ་ལ་གཡོགས་པར་འདུ་ཤེས་ཏེ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མ་\r
གཡོགས་པ་ལ་མ་གཡོགས་པར་འདུ་ཤེས་ཏེ་རེག་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། བསྙེན་པར་མ་རྫོགས་པར་ལུས་ཀྱིས་ཀུན་ཏུ་རེག་པར་བཤམས་ནས་\r
བསྙེན་པར་མ་རྫོགས་པར་རེག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་རེག་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པར་བཤམས་ལ་བསྙེན་པར་རྫོགས་པ་དང་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་རེག་ན། ཅིར་འགྱུར།\r
ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ནས་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ནས་བཤམས་ལ་བསྙེན་པར་\r
རྫོགས་པ་ན་རེག་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ནས་བཤམས་ལ་བསྙེན་པར་མ་རྫོགས་པར་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
མདོར་ན། གཞན་དུ་འདུ་ཤེས་རོ་རུས་པ། །མཚན་དང་སྐྱེས་པ་མཉེན་པ་དང༌། །མ་ནིང་ཕ་དང་མ་ནིང་མ། །སྙོམས་ཞུགས་ཉལ་དང་འགྲོ་བའོ། །བཙུན་པ། དགེ་སློང་གིས་བུད་\r

\r
མེད་གཞན་ཞིག་ལ་ཆགས་པ་ལས་གཞན་དང་ལྷན་ཅིག་ཏུ་ལུས་ཀྱིས་ཀུན་ཏུ་རེག་པར་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། བུད་མེད་ཀྱི་རོ་དང་ལྷན་ཅིག་ཏུ་རེག་\r
ན༑ ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། བུད་མེད་ཀྱི་ཀེང་རུས་ཤ་མེད་པ་ལ་རེག་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་དང་ལྷན་ཅིག་\r
ཏུ་ལུས་ཀྱིས་ཀུན་ཏུ་རེག་པར་བགྱིད་པ་ལས། དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་མས་སྐྱེས་པ་དང་ལྷན་ཅིག་\r
ཏུ་ལུས་ཀྱིས་ཀུན་ཏུ་རེག་པར་བགྱིད་པ་ལས། མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྐྱེས་པ་དང་ལྷན་ཅིག་\r
ཏུ་ལུས་ཀྱིས་ཀུན་ཏུ་རེག་པར་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འཇམ་མམ་སྙམ་དུ་བསམ་སྟེ་རེག་ན། ཅིར་འགྱུར། ཉེས་པ་\r
སྦོམ་པོར་འགྱུར་རོ། །མཉེན་ནམ། དྲོའམ་སྙམ་དུ་བསམ་པའང་དེ་བཞིན་ནོ། །བཙུན་པ། དགེ་སློང་གིས་མ་ནིང་ཕ་དང་ལྷན་ཅིག་ཏུ་རེག་ན། ཅིར་འགྱུར། ཉེས་པ་སྦོམ་པོར་འགྱུར་\r
རོ༑ ༑མ་ནིང་མ་དང་ལྷན་ཅིག་ཏུ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྙོམས་པར་ཞུགས་པ་མོ་དང་ལྷན་ཅིག་ཏུ་རེག་ན། ཅིར་འགྱུར། དགེ་\r

\r
འདུན་གྱི་ལྷག་མའོ། །བཙུན་པ། དགེ་སློང་གིས་བུད་མེད་ཉལ་བ་དང་ལྷན་ཅིག་ཏུ་རེག་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་\r
སློང་གིས་འགྲོ་བ་གཞན་དུ་གནས་པ་མོ་དང་ལྷན་ཅིག་ཏུ་རེག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་དགེ་སློང་གིས་ལུས་ཀྱིས་ཀུན་ཏུ་རེག་པར་བྱས་པ་ལས་\r
དགེ་འདུན་གྱི་ལྷག་མར་གྱུར་པ་དེ་བཞིན་དུ་བསླབ་པ་བྱིན་པ་ལ་ཡང་དགེ་འདུན་གྱི་ལྷག་མར་འགྱུར་རོ། །དགེ་སློང་མ་རྣམས་ལ་ནི། ཕས་ཕམ་པར་འགྱུར་རོ། །དགེ་སློབ་མ་\r
དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། སྐད་དང་ལུས་དང་དབེན་སྔགས་དང༌། །གཞན་ལས་གཞན་ཕྱིར་སྤྲུལ་པ་དང༌། །འཕྲིན་པ་སྤྲིང་\r
ཡིག་ལག་བརྡ་དང༌། །གཞན་ཞིག་ཟེར་དང་བདུན་པ་སྟེ། །བསྒོ་བ་མ་ནིང་སྐྱེས་པ་དང༌། །མ་ནིང་བཟང་དང་སྡིག་ཅན་ནོ། །བཙུན་པ། དགེ་སློང་འཕགས་པ་ཞིག་གིས་འཕགས་པའི་\r
སྐད་དུ་བུད་མེད་ལ་གནས་ངན་ལེན་གྱིས་ཚིག་སྨྲས་པ་ལས་བུད་མེད་དེས་འཕགས་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །འཕགས་པས་མཐའ་ལ་\r
འཁོབ་པའི་སྐད་དུ་སྨྲས་པ་དང༌། བུད་མེད་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མཐའ་འཁོབ་པས་མཐའ་འཁོབ་པའི་སྐད་དུ་\r

\r
སྨྲས་པ་དང༌། བུད་མེད་ངེས་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མཐའ་འཁོབ་པས་འཕགས་པའི་སྐད་དུ་བུད་མེད་ལ་གནས་ངན་ལེན་གྱི་སྐད་དུ་\r
སྨྲས་པ་དང༌། བུད་མེད་ངེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་ལ་ལུས་ཀྱི་དམིགས་པས་གནས་ངན་\r
ལེན་པའི་ཚིག་བུད་མེད་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དབེན་པ་ལ་དབེན་པར་འདུ་ཤེས་ཏེ་བུད་མེད་ལ་གནས་ངན་ལེན་གྱི་ཚིག་སྨྲས་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་ཉིད་མི་སྣང་བར་བགྱིས་ཏེ་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར་\r
ཉེས་པོ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་ལ་གཞན་ཞིག་སྨྲར་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་ལ་\r
གཞན་གྱི་སླད་དུ་གནས་ངན་ལེན་གྱི་ཚིག་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྤྲུལ་པའི་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་\r
འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གི་བུད་མེད་ལ་འཕྲིན་པ་སྨྲར་བཅུག་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་བཞིན་དུ་སྤྲིང་ཡིག་དང༌། ལག་བརྡ་\r

\r
དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་པ་སྦོམ་པོར་འགྱུར་རོ། །བཙུན་པ། བསྙེན་པར་མ་རྫོགས་པས་གནས་ངན་ལེན་གྱི་\r
ཚིག་བཤམས་ལ་བསྙེན་པར་མ་རྫོགས་པར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་\r
སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཏེ་སྨྲས་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ཀར་བཤམས་ནས་བསྙེན་པར་རྫོགས་\r
ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ནས་བསྙེན་པར་རྫོགས་ཏེ་སྨྲས་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ནས་\r
བཤམས་ཏེ་བསྙེན་པར་རྫོགས་པར་སྨྲས་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ཏེ་བཤམས་ནས་བསྙེན་པར་མ་རྫོགས་པ་ན་སྨྲས་ན། ཅིར་འགྱུར། ཉེས་\r
པ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་ལ་འདི་སྐད་དུ་ཆེ་ཞེ། མཉམ་པར་བགོས་ཤིག །ཅེས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་\r
པ༑ དགེ་སློང་གིས་མ་ནིང་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །སྐྱེས་པ་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མ་ནིང་མོ་ལ་སྨྲས་ན། ཅིར་\r

\r
འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་བུད་མེད་ལ་འདི་སྐད་དུ་བཟང་ངོ༌། །ཞེས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་\r
གིས་བུད་མེད་ལ་འདི་སྐད་དུ་སྡིག་ཅན་ནོ། །ཞེས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མདོར་ན། སྨྱོན་མ་དང་ཡང་སེམས་འཁྲུགས་སམ། །ན་བ་འོན་མ་གླེན་མ་དང༌།\r
གཉིད་ལོག་ར་རོ་མྱོས་མ་དང༌། །དགེ་སློང་མ་དང་སྙོམས་ཞུགས་སམ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་གིས་བུད་མེད་སྨྱོན་\r
མ་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་ཏེ། སེམས་འཁྲུགས་པ་དང༌། ནད་ཀྱིས་གཟིར་བ་དང༌། འོན་མ་དང༌། གླེན་མ་དང༌། གཉིད་ལོག་\r
པ་དང༌། །ར་རོ་པ་དང༌། མྱོས་མ་རྣམས་ལ་ཡང་དེ་བཞིན་ནོ། །བཙུན་པ། དགེ་སློང་གིས་བུད་མེད་ལ་གནས་ངན་ལེན་གྱི་ཚིག་སྨྲ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །དགེ་སློང་མས་སྐྱེས་པ་ལ་གནས་ངན་ལེན་གྱི་ཚིག་སྨྲ་བ་ན། མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
བཙུན་པ། བཅོམ་ལྡན་འདས་ཀྱིས་དགེ་སློང་གིས་བུད་མེད་ལ་གནས་ངན་ལེན་གྱི་ཚིག་སྨྲས་ན། དགེ་འདུན་གྱི་ལྷག་མའོ། །ཞེས་གསུངས་ན། དགེ་སློང་གིས་བུད་མེད་ལ་གནས་\r

\r
ངན་ལེན་གྱི་ཚིག་ཏུ་སྨྲ་བ་ལ་དགེ་འདུན་གྱི་ལྷག་མར་མི་འགྱུར་བ་མཆིས་སམ། ཡོད་དེ། དེ་སྟེ་གཞན་གྱི་ཕྱིར་ནའོ། །བཙུན་པ། དགེ་སློང་གིས་སྐྱེས་\r
པ་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་མ་དང༌། དགེ་སློང་མ་དང༌། དགེ་ཚུལ་མ་རྣམས་ལ་སྨྲས་ན། ཅིར་འགྱུར། དགེ་འདུན་གྱི་ལྷག་མའོ།།\r
དགེ་སློང་གིས་དགེ་ཚུལ་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་མས་སྐྱེས་པ་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་\r
མས་སྐྱེས་པ་དང༌། དགེ་སློང་དང༌། དགེ་ཚུལ་ཕ་ལ་སྨྲས་ན། ཉེས་བྱས་སུ་འགྱུར་རོ། །དགེ་ཚུལ་མས་སྐྱེས་པ་དང༌། དགེ་སློང་དང༌། དགེ་ཚུལ་མ་ལ་སྨྲས་ན། ཉེས་བྱས་\r
སུ་འགྱུར་རོ། །དགེ་ཚུལ་ཕས་བུད་མེད་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་སློང་དང༌། དགེ་ཚུལ་ཕ་རྣམས་ལ་སྨྲས་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་སྙོམས་པར་ཞུགས་པའི་བུད་མེད་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མདོར་ན། བཞི་པ་\r
གཉིས་དང་འདུ་ཤེས་གཞན། །གནས་ངན་ལེན་དུ་དེ་དག་བརྗོད། །ཀུན་སྤྱོད་པ་ཡང་དེ་བཞིན་དུ། །རྒྱས་པོར་བསྒྲག་པར་བྱ་བའོ། །བཙུན་པ། དགེ་སློང་གིས་མི་མ་ལགས་\r

\r
པའི་བུད་མེད་ལ་མི་མ་ལགས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་\r
ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་ལ་མིར་འདུ་ཤེས་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་གིས་མིའི་བུད་\r
མེད་ལ་མིའི་བུད་མེད་དུ་འདུ་ཤེས་ཏེ་སྨྲས་ན། ཅིར་འགྱུར། དགེ་འདུན་གྱི་ལྷག་མའོ། །བུད་མེད་ལ་སྐྱེས་པར་འདུ་ཤེས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །སྐྱེས་པ་ལ་\r
བུད་མེད་དུ་འདུ་ཤེས་ན་ཡང་ཉེས་པ་སྦོམ་པོར་འགྱུར་རོ། །སྐྱེས་པ་ལ་སྐྱེས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་གཞན་\r
དུ་འདུ་ཤེས་པ་ལས་བུད་མེད་ཅིག་ལ་གནས་ངན་ལེན་གྱི་ཚིག་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་འདུན་གྱི་ལྷག་མ་གསུམ་པ་དང༌། བཞི་པ་རྫོགས་ཏེ། ཇི་\r
ལྟར་གནས་ངན་ལེན་པ་དེ་བཞིན་དུ་ཀུན་ཏུ་སྤྱོད་པ་ལ་ཡང་བྱའོ།། །།འདུལ་བ་གཞུང་དམ་པ་བམ་པོ་གཉིས་པ། མདོར་ན། ཆོས་གཉིས་བཞི་པ་རྣམ་པ་དྲུག།\r
དབང་པོ་ཉེ་བར་བྱ་བ་གཉིས། །བདུན་པ་དང་ཡང་ཆད་པ་དང༌། །བཞི་པ་གཉིས་དང་གཅིག་ནས་གཅིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ།\r

\r
བཙུན་པ། ཆོས་གང་འདས་པ་ཡང་མ་ལགས། མ་འོངས་པ་ཡང་མ་ལགས། ད་ལྟར་བྱུང་བ་ཡང་མ་ལགས་ལ། ལས་ཀུན་རྫོགས་པའི་མཐར་ཐུག་པའི་\r
ཆོས་དེ་གང་ལགས། ཨུ་པ་ལི། མྱ་ངན་ལས་འདས་པའོ། །བཙུན་པ། ཆོས་གང་སོང་ཞིང་འོངས་པ་ལས་ཀུན་རྫོགས་པའི་མཐར་ཐུག་པ་དེ་གང་ལགས། ཨུ་པ་ལི། སྨྱན་བྱེད་\r
པའོ། །དེ་བསྐྱལ་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་གིས་སྨྱོན་པ་ཞིག་ལས་འཕྲིན་བླངས་ཏེ་སྨྱོན་པ་ལ་བསྐྱལ་ལ་སྨྱོན་པ་ལ་ལན་སླར་སྩལ་ན། ཅིར་\r
འགྱུར། ཉེས་པ་སྦོམ་པོར་འགྱུར་རོ། །སྨྱོན་པ་ཞིག་ལས་འཕྲིན་བླངས་ཏེ་སྨྱོན་པ་ལ་བསྐྱལ་ལ་སླར་ལན་རང་བཞིན་དུ་གནས་པ་ཞིག་ལ་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་\r
རོ༑ ༑སྨྱོན་པ་ལས་འཕྲིན་བླངས་ཏེ་རང་བཞིན་དུ་གནས་པ་ལ་བསྐྱལ་ལ་སྨྱོན་པ་ལ་སླར་ལན་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །སྨྱོན་པ་ལས་འཕྲིན་བླངས་ཏེ་རང་བཞིན་\r
དུ་གནས་པ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་རང་བཞིན་དུ་གནས་པ་ལས་འཕྲིན་བླངས་ཏེ་རང་བཞིན་དུ་གནས་པ་ལ་བསྐྱལ་\r
ལ་རང་བཞིན་དུ་གནས་པ་ལ་ལན་སླར་སྩལ་ན། ཅིར་འགྱུར། དགེ་འདུན་གྱི་ལྷག་མར་འགྱུར་རོ། །རང་བཞིན་དུ་གནས་པ་ལས་འཕྲིན་བླངས་ཏེ་རང་བཞིན་དུ་གནས་པ་ལ་བསྐྱལ་ལ།\r

\r
སྨྱོན་པ་ལ་སླར་ལན་སྩལ་ན། ཅིར་འགྱུར། ཉེས་པ་སྦོམ་པོར་འགྱུར། །རང་བཞིན་དུ་གནས་པ་ལས་འཕྲིན་བླངས་ཏེ་སྨྱོན་པ་ལ་བསྐྱལ་ལ་རང་བཞིན་དུ་གནས་པ་ལ་ལན་སླར་སྩལ་ན། ཅིར་འགྱུར་\r
ཉེས་པ་སྦོམ་པོར་འགྱུར་རོ། །རང་བཞིན་དུ་གནས་པ་ལས་འཕྲིན་བླངས་ཏེ་སྨྱོན་པ་ལ་བསྐྱལ་ལ། སྨྱོན་པ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་སྨྱོན་\r
པ་ལ་བཞི་རྒྱུད་གཉིས་པ་དེ་བཞིན་དུ་སེམས་འཁྲུགས་པ་ལའང་བཞི་རྒྱུད་གཉིས་ཏེ། ནད་ཀྱིས་གཟིར་བ་དང༌། དབང་བ་དང༌། མི་དབང་བ་རྣམས་ལ་ཡང་བཞི་རྒྱུད་གཉིས་པར་བྱའོ། །བཙུན་\r
པ༑ དགེ་སློང་གིས་དབང་བ་ལས་འཕྲིན་བླངས་ཏེ་དབང་བ་ལ་བསྐྱལ་ལ་དབང་བ་ལ་ལན་སླར་སྩལ་ན། ཅིར་འགྱུར། དགེ་འདུན་གྱི་ལྷག་མའོ། །དབང་བ་ལས་འཕྲིན་བླངས་ཏེ་དབང་བ་ལ་\r
བསྐྱལ་ལ་མི་དབང་བ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དབང་བ་ལས་འཕྲིན་བླངས་ཏེ་མི་དབང་བ་ལ་བསྐྱལ་ལ། དབང་བ་ལ་ལན་སླར་སྩལ་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །དབང་བ་ལས་འཕྲིན་བླངས་ཏེ་མི་དབང་བ་ལ་བསྐྱལ་ལ། མི་དབང་བ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །\r
བཙུན་པ། དགེ་སློང་གིས་མི་དབང་བ་ལས་འཕྲིན་བླངས་ཏེ་མི་དབང་བ་ལ་བསྐྱལ་ལ། མི་དབང་བ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་དབང་བ་ལས་\r

\r
འཕྲིན་བླངས་ཏེ་མི་དབང་བ་ལ་བསྐྱལ་ལ། དབང་བ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་དབང་བ་ལས་འཕྲིན་བླངས་ཏེ་\r
དབང་བ་ལ་བསྐྱལ་ལ། མི་དབང་བ་ལ་ལན་སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་དབང་བ་ལས་འཕྲིན་བླངས་ཏེ་དབང་བ་ལ་བསྐྱལ་ལ། དབང་བ་ལ་ལན་\r
སླར་སྩལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཁྱིམ་བདག་ཅིག་ལ་འདི་སྐད་དུ་བུད་མེད་ཉོས་ལ་ཤོག་ཅིག །ཅེས་སྨྲས་ན། ཅིར་འགྱུར་\r
ཉེས་བྱས་སོ། །བཙུན་པ། དགེ་སློང་གིས་ཁྱིམ་བདག་ཅིག་ལ་འདི་སྐད་དུ་བུད་མེད་འདི་ཞེས་བྱ་བ་ཉོས་ཤིག །ཅེས་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་\r
པར་མ་རྫོགས་པར་འཕྲིན་བླངས་ཏེ་བསྙེན་པར་མ་རྫོགས་པར་བསྐྱལ་ལ། བསྙེན་པར་རྫོགས་པར་སླར་ལན་བསྐྱལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཕྲིན་\r
བླངས་ཏེ་བསྙེན་པར་མ་རྫོགས་པར་བསྐྱལ་ལ། བསྙེན་པར་རྫོགས་ཀར་སླར་ལན་བསྐྱལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཕྲིན་བླངས་ཏེ་བསྙེན་པར་རྫོགས་\r
ཀར་བསྐྱལ་ལ། བསྙེན་པར་རྫོགས་ཏེ་སླར་ལན་བསྐྱལ་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ཀར་འཕྲིན་བླངས་ཏེ་བསྙེན་པར་རྫོགས་ཀར་བསྐྱལ་ལ།།\r

\r
བསྙེན་པར་རྫོགས་ཀར་སླར་ལན་བསྐྱལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཕྲིན་བླངས་ཏེ་བསྙེན་པར་རྫོགས་ཀར་བསྐྱལ་ལ། བསྙེན་པར་རྫོགས་ཏེ་སླར་ལན་བསྐྱལ་\r
ན༑ ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་མ་རྫོགས་པས་འཕྲིན་བླངས་ཏེ་བསྙེན་པར་རྫོགས་ཀར་བསྐྱལ་ལ་བསྙེན་པར་རྫོགས་ཏེ་སླར་ལན་བསྐྱལ་ན། ཅིར་འགྱུར། དགེ་\r
འདུན་གྱི་ལྷག་མའོ། །བསྙེན་པར་རྫོགས་པས་འཕྲིན་བླངས་ཏེ་བསྙེན་པར་རྫོགས་པས་བསྐྱལ་ལ། བསྙེན་པར་མ་རྫོགས་པ་ན་སླར་ལན་བསྐྱལ་ན། ཅིར་འགྱུར། ཉེས་པ་སྦོམ་པོར་\r
འགྱུར་རོ། །བཙུན་པ། གང་ཟག་དེ་ཉིད་ཆད་པས་བཅད་པ་ལགས་ལ། དེ་ཉིད་ཀྱིས་ཆད་པ་ཡང་བགྱིད་ཤིང༌། དེ་ཉིད་ཡིད་མགུ་བར་སྤྱོད་པ་ཡང་ལགས་ལ། དེ་ཉིད་ཀྱིས་མགུ་\r
བར་བགྱིད་པ་སྤྱད་ལགས་པར་འགྱུར་བ་མཆིས་སམ། ཡོད་དེ། དེ་ནི། འདི་ལྟར་མགུ་བར་སྤྱད་པ་སྤྱད་ཟིན་པའི་གང་ཟག་དེ་ལ་དགེ་འདུན་གྱི་ལྷག་མའི་ཉེས་པ་ཞིག་བྱུང་ནས་མ་བཅབས་\r
པར་དགེ་འདུན་གྱི་དྲུང་དུ་སོང་ནས་ཡིད་དམ་མགུ་བར་བྱ་བ་གསོལ་བ་དང༌། དེས་དགེ་འདུན་གྱི་ཡིད་མགུ་བར་བྱ་བ་བྱིན་ཏེ། དེས་ཡང་མགུ་བར་བྱ་བ་སྤྱད་ཟིན་པ་དང༌། དགེ་འདུན་\r
གྱི་ལྷག་མའི་ཉེས་པ་གཉིས་བྱུང་སྟེ། ཉེས་པ་གཅིག་ནི། ཞག་གཅིག་བཅབས། ཉེས་པ་གཅིག་ནི། ཞག་གཉིས་བཅབས་ནས་དེས་དགེ་འདུན་ལ་ཆད་པ་གསོལ་པ་དང༌། དེས་དགེ་\r

\r
འདུན་གྱིས་ཀྱང་ཆད་པ་བྱིན་ཏེ། དེས་ཞག་གཅིག་ཆད་པ་བྱས་པས་ཉེས་པ་གཅིག་གི་ཆད་པ་ནི། བྲི། གཉིས་པའི་ཆད་པ་ནི། བྱེད། གསུམ་པ་ནི། ཡིད་\r
མགུ་བར་སྤྱོད་པ། བཞི་པ་ནི། ཡིད་མགུ་བར་སྤྱད་ཟིན་པའོ། །བཙུན་པ། མིའི་བུད་མེད་དང༌། མིའི་སྐྱེས་པ་དེ་གཉིས་ཀྱི་སྨྱན་བགྱིད་ན། ཅིར་འགྱུར། དགེ་འདུན་གྱི་ལྷག་མའོ། །\r
མིའི་བུད་མེད་དང༌། མི་མ་ལགས་པའི་སྐྱེས་པ་དེ་གཉིས་ཀྱི་སྨྱན་བགྱིས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པའི་བུད་མེད་དང་མིའི་སྐྱེས་པ་དེ་གཉིས་ཀྱི་\r
སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པའི་བུད་མེད་དང༌། མི་མ་ལགས་པའི་སྐྱེས་པ་དེ་གཉིས་ཀྱི་སྨྱན་བགྱིད་ན། ཅིར་འགྱུར། ཉེས་པ་\r
སྦོམ་པོར་འགྱུར་རོ། །བཙུན་པ། མི་ལ་མིར་འདུ་ཤེས་ཏེ་སྨྱན་བགྱིས་ན། ཅིར་འགྱུར། དགེ་འདུན་གྱི་ལྷག་མའོ། །མི་ལ་མི་མ་ལགས་པར་འདུ་ཤེས་ཏེ་སྨྱན་བགྱིད་ན། ཅིར་\r
འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་ཤེས་ཏེ་སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་གཅིག་\r
ནས་གཅིག་ཏུ་བརྒྱུད་དེ་སྨྱན་བགྱིད་ན། ཅིར་འགྱུར། དགེ་འདུན་གྱི་ལྷག་མའོ། །མདོར་ན། གཞོན་ནུ་མ་དང་བུད་མེད་མངལ། །ཟ་མ་མ་ནིང་མ་ནིང་མོ། །དགེ་འདུན་ཐམས་\r

\r
ཅད་བརྟུལ་ཞུགས་གནས། །མཚན་གཉིས་དང་ནི་འདྲ་བའོ། །བཙུན་པ། གཞོན་ནུའི་སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། ཁྱིམ་བདག་གི་བུ་མ་མཆིས་པར་\r
སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ་མངལ་ན་གནས་པའི་སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། ཟ་མའི་སྨྱན་བགྱིད་\r
ན༑ ཅིར་འགྱུར། ཉེས་པ་སྦོམ་པོར་འགྱུར་རོ། །མ་ནིང་དང་མ་ནིང་མོའི་སྨྱན་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་འདུན་ཐམས་ཅད་ཚོགས་པ་དང༌།\r
ཁྱིམ་བདག་ཅིག་མཆིས་ནས་འདི་སྐད་དུ། འཕགས་པ་རྣམས་བདག་གི་ཚིག་གིས་ཁྱིམ་བདག་འདི་ཞེས་བགྱི་བ་ལ་སྲིང་མོའམ། ཚ་མོའམ། ཡང་ཚ་མོ་བྱིན་ཅིག །ཅེས་གསུང་\r
སྤྱོད་དམ་ཞེས་སྨྲས་པ་དང༌། གལ་ཏེ་དགེ་འདུན་ཐམས་ཅད་ཀྱིས་འཕྲིན་བླངས་ཏེ་ལན་སླར་བསྐྱལ་ན། དགེ་འདུན་ཐམས་ཅད་ལ་ཅིར་འགྱུར། དགེ་འདུན་གྱི་ལྷག་མའོ། །དེ་སྟེ་\r
དགེ་འདུན་ཐམས་ཅད་བགྲོས་ནས་དགེ་སློང་གཅིག་གིས་བསྐྱལ་ཏེ་ལན་སླར་བསྐྱལ་ན། དགེ་འདུན་ཐམས་ཅད་ལ་ཅིར་འགྱུར། དགེ་འདུན་གྱི་ལྷག་མའོ། །འོན་ཏེ་དགེ་སློང་\r
གཅིག་གིས་རང་གི་བློན་བསྐྱལ་ཏེ་ལན་བྱིན་ན་ཡང་དགེ་འདུན་གྱི་ལྷག་མར་འགྱུར་རོ། །དགེ་སློང་མ་དང༌། བརྟུལ་ཞུགས་ལ་གནས་པ་ཚངས་པར་སྤྱོད་པ་གཞན་སྨྱན་བགྱིད་\r

\r
ན༑ ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འཕྲིན་བླངས་པ་དང༌། དེ་བླངས་མ་ཐག་ཏུ་མཚན་འཕོས་ཏེ་དགེ་སློང་མར་གྱུར་\r
ནས་བསྐྱལ་ཏེ་ལན་སླར་བསྐྱལ་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་མས་འཕྲིན་བླངས་ནས་བསྐྱལ་ཏེ་ལན་སླར་བསྐྱལ་བ་དང༌། དེའི་མཚན་འཕོས་\r
ཏེ་དགེ་སློང་ཕར་གྱུར་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་གིས་འཕྲིན་བླངས་ནས་བསྐྱལ་བ་དང༌། དེའི་མཚན་འཕོས་བཞིན་དུ་ལན་སླར་བསྐྱལ་ན། ཅིར་\r
འགྱུར༑ ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འཕྲིན་བླངས་པ་དང༌། སྐྱེས་པ་དེའི་མཚན་འཕོས་ནས་མཚན་འཕོས་བཞིན་དུ་བསྐྱལ་ཏེ་ལན་སླར་བསྐྱལ་ན།\r
ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འཕྲིན་བླངས་པ་དང༌། བུད་མེད་ལ་ནི། སྐྱེས་པའི་མཚན་སྐྱེས། སྐྱེས་པ་ལ་ནི། བུད་མེད་ཀྱི་མཚན་འཕོས་\r
པ་ལ་འཕོས་བཞིན་དུ་བསྐྱལ་ནས་ལན་སླར་བསྐྱལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
སྐྱེས་པས་བུད་མེད་དང་ལྷན་ཅིག་ཏུ་དུས་བརྡ་བགྱིས་པར་གྱུར་པ་ལས། སྐྱེས་པས་དགེ་སློང་ཞིག་ལ་འདི་སྐད་དུ། འཕགས་པ། བུད་མེད་ཅིག་གཟིགས་སམ་ཞེས་སྨྲས་པ་དང༌།\r

\r
དགེ་སློང་གིས་འཚལ་བཞིན་དུ་འདི་སྐད་དུ། རྩིག་པ་འདིའི་དྲུང་ན་འདུག་གོ །ཞེས་མཆི་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་སྟེ་དེས་འདི་སྐད་དུ། འཕགས་པ། བཞུད་ལ་བུད་\r
མེད་དེ་ཚུར་ཤོག །ཅེས་གསུངས་ཤིག་ཅེས་སྲ་སྤ་དང༌། དགེ་སློང་དེ་སོང་སྟེ་དེ་ལ་སྨྲས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་དགེ་སློང་གིས་སྨྱན་བྱས་པས་དགེ་འདུན་\r
གྱི་ལྷག་མར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་དགེ་འདུན་གྱི་ལྷག་མར་འགྱུར་རོ། །དགེ་སློང་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ནི། ཉེས་\r
བྱས་སུ་འགྱུར་རོ། །མདོར་ན། མ་གནང་བ་དང་ཚད་བྱ་དང༌། །བདག་དང་གཞན་དང་མ་གཡོགས་པ། །ཕྱིར་བབས་བདུན་བརྒྱུད་དེ་བཞིན་ཏེ། །མཚན་ནི་ཐ་མར་གྱུར་པའོ། །བཙུན་པ་\r
དགེ་སློང་གིས་དངོས་པོ་མ་གནང་བར་ཁང་བ་བརྩིགས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དངོས་པོ་གསོལ་ནས་ཁང་པ་མ་བརྩིགས་ན། ཅིར་འགྱུར། ཉེས་བྱས་སོ། །ཁང་པ་བརྩིགས་\r
པར་གནང་ནས་ཚད་ལས་འདས་པར་བགྱིས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བདག་གིས་བརྩམས་ནས་མ་ལགས་པར་བོར་ན། ཅིར་འགྱུར། ཉེས་པ་སྦོམ་པོར་འགྱུར་\r
རོ༑ ༑བཙུན་པ། གཞན་གྱིས་མ་ལགས་པ་ལགས་པར་བགྱིས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །སྟེང་མ་གཡོགས་པ་ཞིག་བགྱིས་ན། ཅིར་འགྱུར། ཉེས་པ་སྦོམ་\r

\r
པོར་འགྱུར་རོ། །བརྩམས་ནས་སླར་བབས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དེ་བཞིན་དུ་བདག་ཉིད་ཀྱི་འཚོ་བ་དང་ཕྲལ་བ་དང༌། དགེ་ཚུལ་ཕར་\r
ཁས་ལེན་པ་ཐམས་ཅད་ཉེས་པ་སྦོམ་པོར་འགྱུར་རོ། །དེ་བཞིན་དུ་མ་ནིང་ལ་སོགས་པ་རྒྱས་པར་ནི། ཇི་ལྟར་བསླབ་པ་ཕུལ་བ་བཞིན་ནོ། །བསྙེན་པར་མ་རྫོགས་པར་བརྩམས་ནས་\r
བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩམས་ནས་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པར་བརྩམས་ནས་བསྙེན་པར་རྫོགས་ཏེ་ལགས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་ཀར་བརྩམས་ནས་བསྙེན་པར་རྫོགས་ཀར་ལགས་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་ནས་བསྙེན་པར་རྫོགས་པ་ན་ལགས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་རྫོགས་པ་ན་བརྩམས་\r
ནས་བསྙེན་པར་རྫོགས་པ་ན་ལགས་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་པ་ན་བརྩམས་ནས་བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་པ་\r
སྦོམ་པོར་འགྱུར་རོ། །བཙུན་པ། དགེ་སློང་གིས་ཁང་པ་རྩིག་པར་བརྩམས་པ་དང༌། དེའི་མཚན་འཕོས་ཏེ་དགེ་སློང་མར་གྱུར་ནས་ལགས་པར་བགྱིད་ན། ཅིར་འགྱུར། ཉེས་པ་\r

\r
སྦོམ་པོར་འགྱུར་རོ། །བཙུན་པ། དགེ་སློང་མས་ཁང་པ་རྩིག་པར་བརྩམས་པ་དང༌། མཚན་འཕོས་ནས་དགེ་སློང་ཕར་གྱུར་ཏེ་ལགས་པར་བགྱིད་ན། ཅིར་འགྱུར། ཉེས་བྱས་སོ། །\r
བསླབ་པ་སྩལ་པས་བགྱིད་ན། ཅིར་འགྱུར། དགེ་འདུན་གྱི་ལྷག་མའོ། །དགེ་སློང་མས་བགྱིད་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློབ་མ་དང༌། དགེ་ཚུལ་ཕ་\r
དང༌། དགེ་ཚུལ་མ་ལ་ཉེས་བྱས་སོ། །གཙུག་ལག་ཁང་ཆེན་པོ་ཡང་དེ་བཞིན་དུ་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །\r
སྨྱོན་པ་སེམས་འཁྲུགས་ན་པ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་ཚེ་\r
དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་འཁོན་ཏེ་འཁོན་མ་བཏང་པས། དགེ་སློང་གཙང་མ་ཉེས་པ་མེད་པ་ལ་བྱ་བ་མེད་པར་\r
ཕས་ཕམ་པའི་ཆོས་ཀྱིས་སྐུར་ན། དགེ་འདུན་གྱི་ལྷག་མའོ། །ཞེས་གསུངས་ན། དགེ་སློང་གིས་བྱ་བ་མ་མཆིས་པར་ཕས་ཕམ་པའི་ཆོས་ཀྱིས་སྐུར་ཀྱང་དགེ་འདུན་གྱི་ལྷག་མར་མི་\r
འགྱུར་བ་མཆིས་སམ། ཡོད་དེ། དགེ་སློང་གིས་འཕྲིན་གྱིས་སྐུར་ན། ཉེས་པ་སྦོམ་པོར་འགྱུར་རོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་\r

\r
གཅིག་ཏུ་བརྒྱུད་དེ་སྐུར་ན། ཐམས་ཅད་ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ལ་སྐུར་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌།\r
སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལ་སྐུར་ནའང་ཐམས་ཅད་ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་འདི་ལས་ཕྱི་རོལ་གྱི་མུ་སྟེགས་\r
ཅན་གཞན་དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་ལ་སྐུར་ན། ཅིར་འགྱུར། ཉེས་བྱས་སོ། །མདོར་ན། སྐད་དང་ལུས་དང་དབེན་པ་དང༌། །སྔགས་\r
དང་སྨན་གྱིས་གཞན་ལ་བདུན། །ཁྱིམ་པ་ལ་ནི་སོགས་པ་དང༌། །མཚན་ཡང་རྣམ་པ་བཞི་རྒྱུད་འགྱུར། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་\r
ལ་སྐུར་པ་དང༌། དགེ་སློང་དེས་འཕགས་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །འཕགས་པས་མཐའ་འཁོབ་པའི་སྐད་དུ་སྐུར་བ་དང༌། དགེ་སློང་\r
དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མཐའ་འཁོབ་པས་ཀྱང་མཐའ་འཁོབ་པའི་སྐད་དུ་སྐུར་པ་དང༌། དགེ་སློང་དེས་\r

\r
ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མཐའ་འཁོབ་པས་འཕགས་པའི་སྐད་དུ་སྐུར་པ་དང༌། དགེ་སློང་དེས་འཕགས་པའི་སྐད་མ་\r
འཚལ་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགེ་སློང་ལ་ལུས་ཀྱི་དམིགས་པས་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་\r
པ༑ དགེ་སློང་གིས་དབེན་པ་ལ་དབེན་པར་འདུ་ཤེས་ཏེ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་སྔགས་དང་སྨན་གྱིས་བདག་ཉིད་མི་སྣང་བར་\r
བསྒྱུར་ཏེ་དགེ་སློང་ལ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགེ་སློང་ལ་གཞན་ཞིག་སྐུར་པ་འདེབས་སུ་བཅུག་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །བཙུན་པ། དགེ་སློང་གིས་དགེ་སློང་ལ་གཞན་གྱི་སླད་དུ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། བསྙེན་པར་མ་རྫོགས་པར་སྐུར་པ་གདབ་\r
པར་བཤམས་ནས་བསྙེན་པར་མ་རྫོགས་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཏེ་གྲུབ་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་ཀར་བཤམས་ནས་བསྙེན་པར་རྫོགས་\r

\r
ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ནས་བསྙེན་པར་རྫོགས་ཏེ་གྲུབ་ན། ཅིར་འགྱུར། དགེ་འདུན་གྱི་ལྷག་མའོ། །\r
བསྙེན་པར་རྫོགས་པ་ན་བཤམས་ཏེ་བསྙེན་པར་རྫོགས་པ་ན་གྲུབ་ན། ཅིར་འགྱུར། དགེ་འདུན་གྱི་ལྷག་མའོ། །བསྙེན་པར་རྫོགས་པ་ན་བཤམས་ཏེ་བསྙེན་པར་མ་རྫོགས་པ་ན་\r
བགྱིས་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་ཁྱིམ་པ་ལ་སྐུར་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། དགེ་སློང་མ་སུན་ཕྱུང་\r
བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌།\r
ཀུན་གནས་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་ལ་སྐུར་ན། ཐམས་ཅད་ཉེས་པ་སྦོམ་པོར་འགྱུར་རོ། །བཙུན་པ། དགེ་སློང་གིས་དགེ་སློང་ལ་སྐུར་ན། ཅིར་\r
འགྱུར༑ དགེ་འདུན་གྱི་ལྷག་མའོ། །དེ་བཞིན་དུ་དགེ་འདུན་ཕྱེ་བ་དང༌། མི་གནས་པ་དང༌། རྗེས་སུ་ཕྱོགས་པ་དང༌། བསླབ་པ་བྱིན་པའི་དགེ་སློང་རྣམས་ལ་སྐུར་ན། ཐམས་\r
ཅད་དགེ་འདུན་གྱི་ལྷག་མར་འགྱུར་རོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྐུར་ན། ཅིར་འགྱུར། དགེ་འདུན་གྱི་ལྷག་\r

\r
མའོ། །བཙུན་པ། དགེ་སློང་གིས་དགེ་སློང་ལ་སྐུར་པ་དང༌། དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་མས་དགེ་སློང་\r
མ་ལ་སྐུར་པ་དང༌། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་\r
ཏེ་སྐུར་ན། ཅིར་འགྱུར། དགེ་འདུན་གྱི་ལྷག་མའོ། །དགེ་སློང་གིས་བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་\r
པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྐུར་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་སྐུར་ན། ཅིར་འགྱུར། དགེ་འདུན་གྱི་ལྷག་མའོ། །མི་ལ་མི་མ་ལགས་པར་འདུ་ཤེས་ཏེ་སྐུར་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མིར་འདུ་ཤེས་ཏེ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་སྐུར་ན། ཅིར་འགྱུར།\r
ཉེས་པ་སྦོམ་པོར་འགྱུར་རོ། །མདོར་ན། མཐའ་དང་འོན་ཏེ་མཚམས་མེད་པ། །གསད་པར་མི་བྱ་གཅིག་ལ་གཅིག །བྲིས་དང་ཆས་སྐུར་དེ་བཞིན་ཏེ། །རྒྱས་པར་བྱེད་དང་དེ་བཞིན་ནོ། །\r

\r
བཙུན་པ། དགེ་སློང་ཞིག་བདག་ཉིད་འདི་སྐད་དུ། བདག་གིས་མི་ཚངས་པར་སྤྱོད་པ་འཁྲིག་པའི་ཆོས་བགྱིས་སོ། །ཞེས་མཆི་བའི་དགེ་སློང་དེ་ལ་དགེ་སློང་གིས་རྩ་བ་མ་མཆིས་\r
པར་རྐུ་བ་དང༌། གསོད་པ་དང༌། རྫུན་རྣམས་ཀྱིས་སྐུར་ན། ཅིར་འགྱུར། དགེ་འདུན་གྱི་ལྷག་མར་འགྱུར་རོ། །བཙུན་པ། དགེ་སློང་ཞིག་བདག་ཉིད་འདི་སྐད་དུ། བདག་གིས་ཡོ་\r
བྱད་ཆེན་པོ་ཞིག་བརྐུས་སོ། །ཞེས་མཆི་བའི་དགེ་སློང་དེ་ལ་དགེ་སློང་གིས་རྩ་བ་མ་མཆིས་པར་གསོད་པ་དང༌། རྫུན་དང༌། མི་ཚངས་པར་སྤྱོད་པ་རྣམས་ཀྱིས་སྐུར་ན། ཅིར་འགྱུར། དགེ་\r
འདུན་གྱི་ལྷག་མའོ། །བཙུན་པ། དགེ་སློང་ཞིག་བདག་ཉིད་འདི་སྐད་དུ། བདག་གིས་མི་ཞིག་འཚོ་བ་དང་ཕྲལ་ལོ། །ཞེས་མཆི་བའི་དགེ་སློང་དེ་ལ་དགེ་སློང་གིས་རྩ་བ་མ་མཆིས་པར་\r
རྫུན་དང༌། མི་ཚངས་པར་སྤྱོད་པ་དང༌། རྐུ་བ་རྣམས་ཀྱིས་སྐུར་ན། ཅིར་འགྱུར། དགེ་འདུན་གྱི་ལྷག་མའོ། །བཙུན་པ། དགེ་སློང་ཞིག་བདག་ཉིད་འདི་སྐད་དུ་བདག་གིས་མི་ལས་བླ་མར་\r
གྱུར་པའི་ཆོས་སྨྲས་སོ། །ཞེས་མཆི་བའི་དགེ་སློང་དེ་ལ་དགེ་སློང་གིས་རྩ་བ་མ་མཆིས་པར་མི་ཚངས་པར་སྤྱོད་པ་དང༌། རྐུ་བ་དང༌། གསོད་པ་རྣམས་ཀྱི་སྐུར་ན། ཅིར་འགྱུར། དགེ་འདུན་གྱི་\r
ལྷག་མའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་སློང་ལ་རྩ་བ་མེད་པར་ཕས་ཕམ་པའི་ཆོས་ཀྱིས་སྐུར་ན། དགེ་འདུན་གྱི་ལྷག་མར་འགྱུར་རོ། །ཞེས་གསུངས་ན། བཙུན་\r

\r
པ༑ དགེ་སློང་གིས་དགེ་སློང་ལ་རྩ་བ་མ་མཆིས་པར་མཚམས་མེད་པས་སྐུར་ན། ཅིར་འགྱུར། དེ་སྟེ་ཕ་དང༌། མ་དང༌། དགྲ་བཅོམ་པ་བསད་པ་རྣམས་ཀྱིས་སྐུར་ན། དགེ་འདུན་གྱི་ལྷག་མར་\r
འགྱུར་རོ། །གང་ལ་རྩ་བ་མེད་པར་དགེ་འདུན་གྱི་དབྱེན་དང༌། ངན་སེམས་ཀྱིས་ཁྲག་ཕྱུང་བས་སྐུར་ན། ཉེས་བྱས་སུ་འགྱུར་རོ། །དེ་ཅིའི་ཕྱིར་ཞེ་ན། ཨུ་པ་ལི། ཕ་དང༌། མ་དང༌། དགྲ་\r
བཅོམ་པ་བསད་པས་སྐུར་པ་གང་ཡིན་པ་དེ་ནི། ཕས་ཕམ་པས་སྐུར་བའོ། །དགེ་འདུན་གྱི་དབྱེན་དང༌། ངན་སེམས་ཀྱིས་ཁྲག་ཕྱུང་བས་སྐུར་པ་གང་ཡིན་པ་དེ་ནི། ཉེས་པ་སྦོམ་པོས་སྐུར་བ་\r
སྟེ། ཉེས་པ་སྦོམ་པོས་ནི། དགེ་སློང་མ་ཡིན་པར་མི་འགྱུར་གྱི། དེ་ནི། བཤགས་པར་འོས་སོ། །དགེ་སློང་གིས་དགེ་སློང་ལ་རྩ་བ་མེད་པར་ཕས་ཕམ་པའི་ཆོས་ཀྱིས་སྐུར་ན། དགེ་འདུན་གྱི་\r
ལྷག་མར་འགྱུར་རོ། །རྩ་བ་མེད་པར་དགེ་འདུན་གྱི་ལྷག་མས་སྐུར་ན། ལྟུང་བར་འགྱུར་རོ། །རྩ་བ་མེད་པར་ལྟུང་བ་དང༌། སོ་སོར་མཐོལ་བ་རྣམས་དང༌། ཉེས་བྱས་རྣམས་ཀྱིས་སྐུར་ན། ཉེས་བྱས་\r
སུ་འགྱུར་རོ། །དེ་བཞིན་དུ་རྩ་བ་མེད་པར་ཉེས་པ་སྦོམ་པོས་སྐུར་ན་ཡང་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་ལ་སྐུར་ན། ཅིར་འགྱུར། དགེ་འདུན་གྱི་ལྷག་\r
མའོ༑ ༑བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་སློང་ལ་སྐུར་ན། དགེ་འདུན་གྱི་ལྷག་མར་འགྱུར་རོ། །ཞེས་གསུངས་ན། དགེ་སློང་གིས་དགེ་སློབ་མ་དང༌། དགེ་ཚུལ་ཕ་\r

\r
དང༌། དགེ་ཚུལ་མ་རྣམས་ལ་སྐུར་ན། ཅིར་འགྱུར། ཉེས་པ་སྦོམ་པོར་འགྱུར་རོ། །དགེ་སློང་མས་དགེ་སློང་མ་ལ་སྐུར་ན། ཅིར་འགྱུར། དགེ་འདུན་གྱི་ལྷག་\r
མའོ། །དགེ་སློང་མས་དགེ་སློང་ལ་སྐུར་ན། ཅིར་འགྱུར། དགེ་འདུན་གྱི་ལྷག་མའོ། །དགེ་ཚུལ་ཕས་དགེ་སློབ་མ་དང༌། དགེ་ཚུལ་མ་ལ་སྐུར་ན། ཉེས་བྱས་སུ་འགྱུར་རོ། །དགེ་སློང་\r
མས་དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་སྐུར་ན། ཉེས་བྱས་སུ་འགྱུར་རོ། །དགེ་ཚུལ་གྱིས་དགེ་སློང་དང༌། དགེ་སློང་མ་དང༌། དགེ་སློབ་མ་\r
དང༌། དགེ་ཚུལ་མ་རྣམས་ལ་སྐུར་ན། ཉེས་བྱས་སུ་འགྱུར་རོ། །དགེ་ཚུལ་མས་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་རྣམས་ལ་སྐུར་ན། ཉེས་བྱས་སུ་འགྱུར་\r
རོ༑ ༑བཙུན་པ། དགེ་སློང་གིས་བདག་ཉིད་ཀྱིས་བྲིས་ལ་འདི་སྐད་དུ། ཡི་གེ་འདི་ནི། འདི་སྐད་ཟེར་ཏེ། ཁྱོད་ནི། མི་ཚངས་པར་སྤྱོད་པའི་ཕས་ཕམ་ཕ་བྱུང་ངོ༌། །ཞེས་མཆི་ན། ཅིར་\r
འགྱུར། ཉེས་པ་སྦོམ་པོར་འགྱུར་རོ། །ཇི་ལྟར་རྩ་བ་མེད་པ་དེ་བཞིན་དུ་ཆས་སྐུར་པའང་དེ་བཞིན་དུ་རྒྱས་པར་བརྗོད་པར་བྱའོ། །མདོར་ན། བསྡུས་པའི་གསོལ་པ་བཏང་སྙོམས་དང༌།།\r
གླེན་པ་དྲན་པར་བྱ་བ་དང༌། བཞི་པ་འདུག་དང་རྟག་པ་དང༌། །དད་དང་གཅིག་བུ་ནམ་མཁའ་དང༌། །ཁྱེར་བ་རྒྱས་པར་དེ་བཞིན་བྱ། །སངས་རྒྱས་བཅོམ་ལྡན་འདས་ལ་ཚེ་དང་\r

\r
ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་སྡུམ་པར་མ་བསྒོས་པར་གསོལ་བ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་བགྱིའམ། མ་བསྒོ་བ་ཞེས་བགྱི། བསྒོ་བ་ཆགས་སམ། མི་\r
འཆགས། ཨུ་པ་ལི། མི་འཆགས་ཏེ། དགེ་འདུན་ལ་ཡང་འདས་པ་དང་བཅས་པར་འགྱུར་རོ། །བཙུན་པ། སྡུམ་པར་བསྒོ་བས་གསོལ་བ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་བགྱི་\r
འམ། མ་བསྒོ་བ་ཞེས་བགྱི། བསྒོ་བ་འཆགས་སམ། མི་འཆགས། ཨུ་པ་ལི། འཆགས་ཏེ། དགེ་འདུན་ལ་ཡང་འདས་པ་དང་བཅས་པར་མི་འགྱུར་རོ། །བཙུན་པ། བསྐྲད་པའི་ལས་\r
མ་བགྱིས་པར་སྡུམ་པར་བསྒོ་ན། བསྒོ་བ་ཞེས་བགྱིའམ། མ་བསྒོ་བ་ཞེས་བགྱི། བསྒོ་བ་འཆགས་སམ། མ་འཆགས། ཨུ་པ་ལི། མི་འཆགས་ཏེ། དགེ་འདུན་ལའང་འདས་པ་\r
དང་བཅས་པར་འགྱུར་རོ། །བཙུན་པ། བསྐྲད་པའི་ལས་བགྱིས་ལ་སྡུམ་པར་བསྒོ་ན། བསྒོ་བ་ཞེས་བགྱིའམ། མ་བསྒོ་བ་ཞེས་བགྱི། བསྒོ་བ་འཆགས་སམ། མི་འཆགས། ཨུ་\r
པ་ལི། འཆགས་ཏེ། དགེ་འདུན་ལ་ཡང་འདས་པ་དང་བཅས་པར་མི་འགྱུར་རོ། །བཙུན་པ། བསྐྲད་པའི་ལས་མ་བགྱིས་པར་གསོལ་པ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་བགྱི་\r
འམ། མ་བསྒོ་བ་ཞེས་བགྱི། བསྒོ་བ་འཆགས་སམ། མི་འཆགས། ཨུ་པ་ལི། མི་འཆགས་ཏེ། དགེ་འདུན་ལ་ཡང་འདས་པ་དང་བཅས་པར་འགྱུར་རོ། །བཙུན་པ། བསྐྲད་\r

\r
པའི་ལས་བགྱིས་ནས་གསོལ་བ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་བགྱིའམ། མ་བསྒོ་བ་ཞེས་བགྱི། བསྒོ་བ་འཆགས་སམ། མི་འཆགས། ཨུ་\r
པ་ལི། མི་འཆགས་ཏེ། དགེ་འདུན་ལའང་འདས་པ་དང་བཅས་པར་འགྱུར་རོ། །བཙུན་པ། བསྐྲད་པའི་ལས་བགྱིས་ནས་གསོལ་བ་དང་བཞིའི་ལས་ཀྱིས་བསྒོ་ན། བསྒོ་བ་ཞེས་བགྱི་\r
འམ། མ་བསྒོ་བ་ཞེས་བགྱི། བསྒོ་བ་འཆགས་སམ། མི་འཆགས། ཨུ་པ་ལི། འཆགས་ཏེ། དགེ་འདུན་ལའང་འདས་པ་དང་བཅས་པར་མི་འགྱུར་རོ། །བཙུན་པ། མ་གླེང་ཞིང་དྲན་\r
པར་མ་བགྱིས་པར་བདག་ཉིད་ཚིག་བཀའ་བློ་མི་བདེ་བ་ལ་གནས་ན། བསྒོ་བར་བགྱིའམ། ཨུ་པ་ལི། མ་ཡིན་ནོ། །བསྒོ་བ་འཆགས་སམ། ཨུ་པ་ལི། མི་འཆགས་སོ། །བཙུན་\r
པ༑ གླེང་ཞིང་དྲན་པར་བགྱིས་ལ་བདག་ཉིད་ཚིག་བཀའ་བློ་མི་བདེ་བ་ལ་གནས་ན། ཅིར་འགྱུར། ཉེས་བྱས་སོ། །བསྒོ་བ་ཞེས་བགྱིའམ། ཨུ་པ་ལི། བསྒོ་བ་ཞེས་བྱའོ། །བསྒོ་\r
བ་འཆགས་སམ། ཨུ་པ་ལི། འཆགས་སོ། །བཙུན་པ། མཚམས་ཀྱི་ནང་ན་མཆིས་པས་མཚམས་ཀྱི་སླད་རོལ་ན་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱིའམ། ཨུ་པ་\r
ལི༑ མ་ཡིན་ནོ། །མཚམས་ཀྱི་སླད་རོལ་ན་མཆིས་པས་མཚམས་ཀྱི་ནང་ན་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ལས་བགྱིད་\r

\r
པ་མཚམས་ཀྱི་ནང་ན་མཆིས་པས་མཚམས་ཀྱི་སླད་རོལ་ན་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ལས་བགྱིད་པ་མཚམས་ཀྱི་\r
སླད་རོལ་ན་མཆིས་པས་མཚམས་ཀྱི་ནང་ན་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ལས་བགྱིད་པས་མཚམས་མནན། མཚམས་\r
བཟུང༌། མཚམས་སུ་འགྲེང་ངམ་འདུག་སྟེ་བསྒོ་ན། བསྒོ་བ་ཞེས་བགྱིའམ། བསྒོ་བ་འཆགས་སམ། ཨུ་པ་ལི། བསྒོ་བ་ཞེས་བྱ་སྟེ། བསྒོ་བ་འཆགས་སོ། །བཙུན་པ། དགེ་སློང་\r
ལས་བགྱིད་པ་མ་བསྐོས་པས་མཚམས་ཀྱི་ནང་ནས་གང་ཟག་བཞི་ཞིག་སྤངས་ན། སྤངས་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་ལས་བགྱིད་པར་བསྒོ་བས་\r
མཚམས་ཀྱི་ནང་ནས་གང་ཟག་བཞི་ཞིག་སྤངས་ན། སྤངས་པ་ཞེས་བགྱིའམ། འོན་ཏེ་རེ་རེ་ནས་སམ། གཉིས་གཉིས་ནས་སམ། གསུམ་གསུམ་ནས་སྤངས་ན། སྤངས་པ་ཞེས་\r
བྱའོ༑ ༑བཙུན་པ། མཚམས་གཅིག་པའི་ཕྱོགས་བཞིན་མཚུངས་པར་གནས་པའི་དགེ་སློང་དག་གིས་དགེ་སློང་བཞི་ལ་བསྒོ་ན། བསྒོ་བ་ཞེས་ཀྱང་བགྱི་ལ། ནོངས་པ་ཅུང་ཟད་དུ་ཡང་\r
མི་འགྱུར་ཞིང༌། དེས་དགེ་འདུན་མི་མཐུན་པར་ཡང་མི་འགྱུར་བ་མཆིས་སམ། ཨུ་པ་ལི། ཡོད་དེ། གཅིག་ལ་གཅིག་དད་པ་བྱིན་ལ། དེ་སྟེ་རེ་རེའམ། གཉིས་གཉིས་སམ།\r

\r
གསུམ་གསུམ་ལ་བསྒོ་སྟེ། བཞིར་མཚང་ནའོ། །དེ་ཅིའི་ཕྱིར་ཞེ་ན། མང་པོས་མང་པོ་ལ་ལས་བྱར་མི་རུང་ངོ༌། །བཙུན་པ། ལས་བགྱིད་པ་ཕྱོགས་གཅིག་ཏུ་མཆིས་\r
པ་གནས་བཞིའི་ལས་ཐམས་ཅད་བགྱི་བ་རུང་ངམ། ཨུ་པ་ལི། རུང་སྟེ། ཇི་ལྟར་དེ་ཡང་དགེ་སློང་ལས་བྱེད་པ་དེས་གནས་བཞི་ཆར་གྱི་མཚམས་ཀྱི་མདོར་ཁྲིའམ། ཁྲིའུའམ། སྨྱུག་\r
མའམ། རེ་ལྡེ་ལ་མནན་ཏེ་འདུག་པར་གྱུར་ལ། གནས་དེ་དག་ཏུ་འདི་ལྟ་སྟེ། བཞི་སྡེས་བྱ་བའི་ལས་སམ། ལྔ་སྡེས་བྱ་བའི་ལས་སམ། བཅུ་སྡེས་བྱ་བའི་ལས་སམ། ཉི་ཤུ་སྡེས་བྱ་\r
བའི་ལས་ཀྱང་རུང་སྟེ། ལས་འདི་ལྟ་བུ་དག་ཉེ་བར་བྱུང་བར་གྱུར་པ་སྟེ། དེ་ཅིའི་ཕྱིར་ཞེ་ན། དེ་ནི། དེ་དག་གི་ལས་བྱེད་པའོ། །དེ་ནི། དེ་དག་གི་གྲངས་སུ་སྐོང་པའོ། །ས་ལ་མཆིས་པས་\r
ནམ་མཁའ་ལ་མཆིས་པ་རྣམས་ལ་བསྒོ་ན། བསྒོ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ལས་བགྱིད་པ་ནམ་མཁའ་ལ་མཆིས་ལས་ལ་མཆིས་པ་རྣམས་ལ་བསྒོ་ན།\r
བསྒོ་བ་ཞེས་བགྱིའམ། ཨུ་པ་ལི། མ་ཡིན་ནོ། །དགེ་འདུན་གྱི་ལྷག་མའོ། །བཞི་པོ་ལུས་པ་ལ་ཡང་དེ་བཞིན་དུ་བརྗོད་པར་བྱའོ། །དགེ་སློང་ལ་ཇི་ལྟ་བ་བཞིན་བསླབ་པ་བྱིན་པ་དང༌།\r
དགེ་སློང་མ་རྣམས་ལ་ཡང་དགེ་འདུན་གྱི་ལྷག་མར་འགྱུར་རོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སོ། །ཨུ་པ་ལིས་ཞུས་པའི་ནང་ནས་\r

\r
དགེ་འདུན་གྱི་ལྷག་མ་རྫོགས་སོ།། །།མདོར་ན། ཐ་མ་ལམ་དང་རྒྱལ་རིགས་དང༌། །ཕུང་པོ་ལྷག་མ་དེ་བཞིན་ཏེ། །ཁ་དང་ཤ་ཁ་ར་དང་ཧྭགས། །བུ་རམ་མར་དང་མི་མངོན་པའོ། །\r
བཙུན་པ། དགེ་བསྙེན་མ་དད་པ་ཞིག་དགེ་སློང་གི་དྲུང་དུ་མཆིས་ནས་འདི་སྐད་དུ། བཙུན་པ། བདག་གིས་དགེ་སློང་ཞིག་ལ་ཐ་མ་དང་པོ་བགྱིད་པ་མཐོང་ངོ༌། །ཞེས་མཆི་ན། དགེ་བསྙེན་\r
མ་དད་པའི་ཚིག་བཞིན་བགྱིའམ། མི་བགྱི། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་སྩལ། མི་གཞུག་སྟེ། དེ་ན་ཟླ་ལྟ་ཡོད་དམ་ཞེས་དེ་ལ་དྲི་བར་བྱའོ། །དེ་སྟེ་ཡོད་དོ། །ཞེས་\r
ཟེར་ན། གཉིས་ཀ་ལ་དྲིས་ལ། དེ་སྟེ་མཐུན་ན། དགེ་བསྙེན་མ་དད་པའི་ཚིག་བཞིན་དུ་གྱིས་ཤིག །དེ་དེའི་ངོ་བོ་ཚོལ་དུ་ཡང་ཆུག་ཅིག །འོན་ཏེ་དེས་འདི་སྐད་སྨྲས་ཏེ། ཐ་མ་དང་པོའི་\r
ཉེས་པ་ནི། མ་བྱུང་གི །བདག་གིས་གཉིས་པའམ། གསུམ་པའམ། བཞི་པ་ཡང་རུང༌། ཉེས་པ་བྱུང་བ་ནི། མཐོང་ངོ༌། །ཞེས་སྨྲས་ན། དགེ་སློང་དེ་དམ་འཆར་ཆུག་ཅིག །ཇི་\r
ལྟར་དང་པོ་པ་དེ་བཞིན་དུ་གཉིས་པ་དང༌། གསུམ་པ་དང༌། བཞི་པའི་ཐ་མ་རྣམས་ལ་ཡང་དེ་ལྟར་བྱའོ། །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་\r
འདི་སྐད་དུ། བཙུན་པ། དགེ་སློང་ཞིག་གིས་ཁའི་སྒོར་མ་རུང་པར་བགྱིས་པ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །\r

\r
དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། དེ་ན་ཟླ་ལྟ་ཡོད་དམ་ཞེས་དྲིས་ལ། དེ་སྟེ་ཡོད་དོ། །ཞེས་ཟེར་ན། གཉིས་ཀ་ལ་དྲིས་ཤིག །དེ་སྟེ་\r
མཐུན་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་ཏུ་ཡང་ཆུག་ཅིག །འོན་ཏེ་དེས་འདི་སྐད་དུ། འདིས་ཁའི་སྒོར་ནི་མ་རུང་བར་ཡང་མ་གྱུར་མོད་ཀྱི། བཤང་བའི་\r
སྒོར་མ་རུང་ངོ༌། །ཞེས་ཟེར་ན། དགེ་སློང་དེ་དམ་འཆར་ཆུག་ཅིག །ཁའི་སྒོར་ཇི་ལྟ་བ་དེ་བཞིན་དུ་གཅི་བའི་སྒོ་དང༌། བཤང་བའི་སྒོར་ཡང་དེ་བཞིན་བྱའོ། །བཙུན་པ། དགེ་བསྙེན་མ་\r
དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་སློང་ཞིག་རྒྱལ་རིགས་མ་ཞིག་དང་ལྷན་ཅིག་ཏུ་མ་རུང་བར་གྱུར་པ་བདག་གིས་མཐོང་ངོ༌། །ཞེས་\r
མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ་དེ་ནི་ཅི་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ།\r
ཞེས་ཟེར་ན། གཉིས་ཀ་ལ་དྲིས་ལ། དེ་སྟེ་མཐུན་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་གཞུག་གོ །འོན་ཏེ་དེས་འདི་སྐད་དུ། རྒྱལ་རིགས་མ་དང་\r
ལྷན་ཅིག་ཏུ་མ་རུང་བར་མ་གྱུར་གྱི། འདི་ནི། བྲམ་ཟེ་མོ་དང་མ་རུང་བར་གྱུར་ཏོ། །ཞེས་ཟེར་ན། དགེ་སློང་དམ་འཆར་ཆུག་ཅིག །རྒྱལ་རིགས་མ་ལ་ཇི་ལྟ་བ་བཞིན་དུ་བྲམ་ཟེ་\r

\r
མོ་དང༌། རྗེའུ་རིགས་མོ་དང༌། དཀར་མོ་དང༌། སྔོན་མོ་དང༌། སེར་སྐྱ་མོ་དང༌། རིང་མོ་དང༌། ཐུང་ངུ་དང༌། ཤིན་ཏུ་ལེགས་པ་མོ་དང༌། རིད་དེ་མ་དང༌། ཚོན་མོ་དང༌། ལུས་མཉམ་པ་དང༌།\r
འགྲོ་བ་དང༌། འདུག་པ་དང༌། འགྲེང་བ་དང༌། འཕྲེས་པ་རྣམས་ལ་ཡང་རྒྱས་པར་བྱའོ། །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་\r
པ༑ དགེ་སློང་ཞིག་གིས་ལྟུང་བའི་ཕུང་པོ་དང་པོའི་ཉེས་པ་བྱུང་བ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེའི་ངོ་བོ་ཚོལ་དུ་\r
སྩལ་ཏམ། མི་གཞུག་གོ །དེ་ལ། དེ་ན་ཅི་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། གཉིས་ཀ་ལ་དྲིས་ལ། དེ་སྟེ་མཐུན་པར་ཟེར་ན། དགེ་བསྙེན་མ་དད་པའི་ཚིག་\r
བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཡང་ཆུག་ཅིག །འོན་ཏེ་དེས་འདི་སྐད་འདིས་ལྟུང་བའི་ཕུང་པོ་དང་པོ་ནི། མ་བྱུང་གི། གཉིས་པ་དང༌། གསུམ་པ་དང༌། བཞི་པ་དང༌། ལྔ་པའི་ཕུང་\r
པོ་རྣམས་ནི། བྱུང་ངོ༌། །ཞེས་ཟེར་ན། དེ་བཞིན་དུ་ལྔ་པའི་བར་དུ་སྨྲོས་ཤིག །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་\r
སློང་ཞིག་གིས་དགེ་འདུན་གྱི་ལྷག་མ་བྱུང་བ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་\r

\r
གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། གཉིས་ཀ་ལ་དྲིས་ལ། དེ་སྟེ་མཐུན་པར་སྨྲས་ན་ནི། དགེ་བསྙེན་མ་\r
དད་པའི་ཚིག་བཞིན་དུ་བྱོས་ཤིག །དེ་དེའི་ངོ་བོ་ཚོལ་དུ་ཆུག་ཅིག །འོན་ཏེ་དེས་འདི་སྐད་དུ། དགེ་འདུན་གྱི་ལྷག་མ་དང་པོ་ནི། མ་བྱུང་གི །གཉིས་པ་དང༌། གསུམ་པ་དང༌། བཞི་པ་ནས་\r
དགེ་འདུན་གྱི་ལྷག་མ་བཅུ་གསུམ་པའི་བར་དུ་བྱུང་ངོ༌། །ཞེས་ཟེར་ན། དེ་དགེ་སློང་དམ་འཆར་ཆུག་ཅིག །དང་པོ་ལ་ཇི་ལྟ་བ་བཞིན་གཉིས་པ་དང༌། གསུམ་པ་ནས་དགེ་འདུན་གྱི་ལྷག་\r
མ་བཅུ་གསུམ་པའི་བར་དུ་ཡང་དེ་བཞིན་ནོ། །དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་སློང་ཞིག་གིས་ཁར་ཁུ་བ་ཕྱུང་བ་བདག་\r
གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་\r
ཤིག །དེ་སྟེ་ཡོད་དོ། །ཞེས་ཟེར་ན། དེ་གཉིས་ཀ་ལ་ཡང་དྲིས་ལ། དེ་སྟེ་མཐུན་པར་སྨྲས་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཡང་གཞུག་གོ །འོན་\r
ཏེ་དེས་འདི་སྐད་དུ། ཁར་མ་རུང་བར་ནི་མ་གྱུར་ཀྱི། སོའི་ཕྱི་རོལ་མཆུར་ཁུ་བ་ཕྱུང་ངོ༌། །ཞེས་ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་\r

\r
ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་སློང་ཞིག་གིས་གཅི་བའི་ལམ་དུ་ཁུ་བ་ཕྱུང་བར་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ།\r
མི་བྱའོ། །དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། དེ་གཉིས་ཀ་ལ་ཡང་དྲིས་ལ། དེ་སྟེ་མཐུན་པར་\r
སྨྲས་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཡང་གཞུག་གོ །འདིས་གཅི་བའི་ལམ་དུ་ནི། མ་རུང་བར་མ་བྱས་ཀྱི། བརླའི་ནང་དུ་ཁུ་བ་བླུགས་སོ། །ཞེས་\r
ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། དགེ་སློང་ཞིག་གིས་བཤང་བའི་ལམ་དུ་ཁུ་བ་ཕྱུང་\r
བར་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་\r
དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། དེ་གཉིས་ཀ་ལ་ཡང་དྲིས་ལ། དེ་སྟེ་མཐུན་པར་སྨྲ་ན། དགེ་བསྙེན་མ་དད་པའི་ཚིག་བཞིན་བྱ་སྟེ། དེ་དེའི་ངོ་བོ་ཚོལ་དུ་ཡང་གཞུག་\r
གོ །འོན་ཏེ་དེས་འདི་སྐད་དུ་བཤང་བའི་ལམ་དུ་ནི། མ་རུང་བར་མ་གྱུར་ཀྱི། འདིས་སྣའི་ནང་དུ་ཁུ་བ་ཕྱུང་ངོ༌། །ཞེས་ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་བསྙེན་\r

\r
མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། བདག་གིས་དགེ་སློང་ཞིག་དུས་མ་ཡིན་པར་སྐྱོ་མ་འཐུང་བ་མཐོང་ངོ༌། །ཞེས་མཆི་\r
ན༑ དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། གཉིས་ཀ་ལ་ཡང་དྲིས་ལ། དེ་སྟེ་མཐུན་པར་སྨྲ་ན།\r
དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཆུག་ཅིག །འོན་ཏེ་དེས་འདི་སྐད་དུ། འདི་དུས་མ་ཡིན་པར་སྐྱོ་མ་ནི། མ་མཐུངས་ཀྱི། ཤ་ཁ་རའི་ཆུ་ཞིག་ནི། འདིས་\r
འཐུངས་སོ། །ཞེས་ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་སློང་ཞིག་\r
གིས་བུ་རམ་ཆང་ཞིག་འཐུངས་པ་བདག་གིས་མཐོང་ངོ༌། །ཞེས་ཟེར་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ།\r
དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། དེ་གཉིས་ཀ་ལ་དྲིས་ལ། དེ་སྟེ་མཐུན་པར་སྨྲ་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་\r
དུ་ཆུག་ཅིག །འོན་ཏེ་དེས་འདི་སྐད་དུ། འདིས་བུ་རམ་ཆང་ནི། མ་མཐུངས་ཀྱི། འདིས་ཧྭགས་ཀྱི་ཆུ་ཞིག་འཐུངས་སོ། །ཞེས་ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་\r

\r
བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ནས་འདི་སྐད་དུ། བཙུན་པ། དགེ་སློང་ཞིག་གིས་དུས་མ་ལགས་པར་ཤ་ཟ་བ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་\r
པའི་ཚིག་བཞིན་དུ་བགྱིའམ། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། གཉིས་ཀ་ལའང་དྲིས་\r
ལ༑ དེ་སྟེ་མཐུན་པར་སྨྲ་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཆུག་ཅིག །འོན་ཏེ་དེས་འདི་སྐད་དུ། འདིས་དུས་མ་ཡིན་པར་ཤ་ནི་མ་ཟོས་ཀྱི། འདིས་བུ་རམ་ཞིག་\r
ཟོས་སོ། །ཞེས་ཟེར་ན། དགེ་སློང་དམ་འཆར་ཆུག་ཅིག །བཙུན་པ། དགེ་བསྙེན་མ་དད་པ་ཞིག་དགེ་སློང་རྣམས་ཀྱི་དྲུང་དུ་མཆིས་ན་འདི་སྐད་དུ། བཙུན་པ། དགེ་སློང་ཞིག་གིས་དུས་མ་ལགས་\r
པར་ཁ་ཟས་ཟ་བ་བདག་གིས་མཐོང་ངོ༌། །ཞེས་མཆི་ན། དགེ་བསྙེན་མ་དད་པའི་ཚིག་བཞིན་དུ་བགྱིའམ། མི་བྱའོ། །དེ་དེའི་ངོ་བོ་ཚོལ་དུ་སྩལ་ཏམ། མི་གཞུག་གོ །དེ་ལ། ཅི་དེ་ན་ཟླ་ལྟ་ཡོད་དམ་\r
ཞེས་དྲིས་ཤིག །དེ་སྟེ་ཡོད་དོ། །ཞེས་ཟེར་ན། དེ་གཉིས་ཀ་ལའང་དྲིས་ལ། དེ་སྟེ་མཐུན་པར་སྨྲ་ན། དགེ་བསྙེན་མ་དད་པའི་ཚིག་བཞིན་དུ་བྱ་སྟེ། དེ་དེའི་ངོ་བོ་ཚོལ་དུ་ཆུག་ཅིག །འོན་ཏེ་དེས་\r
འདི་སྐད་དུ། འདིས་དུས་མ་ཡིན་པར་ཁ་ཟས་ནི་མ་ཟོས་ཀྱི། འདིས་མར་ཞིག་ཟོས་སོ། །ཞེས་ཟེར་ན། དགེ་སློང་དམ་འཆར་ཆུག་ཅིག །དགེ་བསྙེན་མ་དད་པ་བདེན་པ་མཐོང་བས་མི་མངོན་\r

\r
པའི་དངོས་པོ་གང་སྨྲས་ཀྱང་རུང་སྟེ། དགེ་སློང་དམ་འཆར་ཆུག་ཅིག །མི་མངོན་པ་རྫོགས་སོ།། །།འདུལ་བ་གཞུང་དམ་པ་བམ་པོ་གསུམ་པ།མདོར་\r
ན༑ དེ་ཉིད་སྟོར་དང་ཚིག་པ་དང༌། །སེམས་འཁྲུགས་བྱིན་གྱིས་མ་བརླབས་པ། །མི་རུང་བ་དང་དུས་ལས་འདས། །མཚན་དང་བཞི་རྒྱུད་གསུམ་པའོ། །སངས་རྒྱས་བཅོམ་ལྡན་འདས་ལ་ཚེ་\r
དང་ལྡན་པ་ཨུ་པ་ལིས་ཞུས་པ། བཙུན་པ། དགུང་བཅུ་ལས་འདས་པའི་གོས་ཀྱང་དེ་ཉིད་ལགས་ལ། དེ་ཉིད་དགུང་གཅིག་གིས་བྲལ་བར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་\r
ཡང་དགེ་སློང་དེས་གོས་ཀྱི་རྒྱུད་མ་ཆད་པར་ཞག་བཅུ་པོའི་ཐ་མ་ལ་གོས་ཤིག་རྙེད་དེ། དེས་གོས་དེ་བྱིན་གྱིས་བརླབས་ནས་མཚམས་ཀྱི་ཕྱི་རོལ་ཏུ་གོས་དེ་མེད་པར་སྐྱ་རེངས་ཤར་ན། གོས་དེ་ནི།\r
ཞག་བཅུ་འདས་ཤིང་ནུབ་གཅིག་གིས་བྲལ་བའོ། །བཙུན་པ། དགེ་སློང་གིས་སྤང་བའི་གོས་སྟོར་བར་གྱུར་ན། ནོངས་པ་བཤགས་པར་བགྱིའམ། ཨུ་པ་ལི། བཤགས་པར་བྱའོ། །ནོངས་པ་\r
བཤགས་ནས་རྙེད་ན། སྤང་ངམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་སྤང་བའི་གོས་མེས་ཚིག་གམ་ཟོས་པར་གྱུར་ན། དུམ་བུ་དེ་སྤང་བར་བགྱིའམ། ཨུ་པ་ལི།\r
མ་ཡིན་ཏེ། ཉེས་པ་འབའ་ཞིག་བཤགས་པར་བྱའོ། །འོན་ཏེ་ཁྲུ་གང་གྲུ་བཞི་ཡན་ཆད་ལུས་པར་གྱུར་ན། སྤང་བར་བྱའོ། །བཙུན་པ། དགེ་སློང་གིས་གོས་རྙེད་མ་ཐག་ཏུ་སེམས་\r

\r
འཁྲུགས་པར་གྱུར་ན། གང་ནས་བཟུང་སྟེ་དེའི་དགུང་བཅུར་བགྲང་བར་བགྱིའམ། ནམ་རང་གི་སེམས་ཕྱིར་རྙེད་པ་ནས་གཟུང་ངོ༌། །བཙུན་པ། དགེ་སློང་གིས་གོས་བརྒྱད་དམ་དགུ་ཞིག་བྱིན་\r
གྱིས་མ་བརླབས་མ་བསྔོས་པར་ནམ་འཚོ་བའི་བར་དུ་བཅངས་ན། ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་གིས་ཉི་མ་རེ་རེ་ཞིང་གོས་ལས་སླར་ཕྱུང་སྟེ།\r
གཞན་ལ་བྱིན་གྱིས་རློབ་པའོ། །བཙུན་པ། བཅོམ་ལྡན་འདས་ཀྱིས་དགུང་བཅུ་འདས་ན། གོས་སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་གོས་དགུང་བཅུ་ལས་\r
ལྷག་པར་བཅངས་ཀྱང་སྤང་པའི་ལྟུང་བར་མི་འགྱུར་པ་མཆིས་སམ། ཨུ་པ་ལི། ཡོད་དེ། ཇི་ལྟར་གོས་ཀྱི་རྒྱུ་རུང་བར་གྱུར་ལ་སྤུན་མི་རུང་བར་གྱུར་པ་དང༌། རྒྱུ་མི་རུང་བར་གྱུར་ལ་སྤུན་རུང་\r
བར་གྱུར་པ་དང༌། གཉིས་ཀ་མི་རུང་བར་གྱུར་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་\r
པ་དེ་ལྟ་བུའི་གོས་ཞག་བཅུ་ལས་ལྷག་པར་བཅངས་ན། ཉེས་བྱས་སུ་འགྱུར་རོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་ཞག་བཅུའི་བར་དུ་གོས་ལྷག་པ་བཅང་བར་བྱའོ། །\r
ཞེས་གསུངས་ན། བཙུན་པ། དགེ་སློང་གིས་ནམ་འཚོའི་བར་དུ་གོས་ལྷག་པ་བཅངས་ན། ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཞག་བཅུ་ཚུན་ཆད་དུ་དུས་\r

\r
ལས་འདས་པར་གྱུར་ནའོ། །བཙུན་པ། བཅངས་ན་ནོངས་པར་མི་འགྱུར་བའི་གོས་ཀྱང་དེ་ཉིད་ལགས་ལ། བཅངས་ན་ནོངས་པར་འགྱུར་བའི་གོས་ཀྱང་དེ་ཉིད་ལགས་\r
པ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་དེས་རིན་ཆེ་བའི་གོས་ཤིག་བཅངས་པ་ལས་མཚན་འཕོས་ནས་དགེ་སློང་མར་གྱུར་ཏེ་བཅངས་ན། ཉེས་པར་འགྱུར་རོ། །བཙུན་\r
པ༑ དགེ་སློང་གིས་གོས་རྙེད་ནས་དགུང་བཅུ་འདས་པ་དང་མཚན་འཕོས་ཏེ་དགེ་སློང་མར་གྱུར་ནས་དགུང་བཅུ་འདས་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་\r
སློང་མས་རྙེད་ནས་དགུང་བཅུ་འདས་པ་དང་མཚན་འཕོས་ནས་དགེ་སློང་ཕར་གྱུར་ཏེ་དགུང་བཅུ་འདས་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་སློང་གིས་དགུང་\r
བཅུ་ལ་དགུང་བཅུར་འདུ་ཤེས་ཏེ་སྐྱ་རེངས་ཤར་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགུང་བཅུ་མ་ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །\r
དགུང་བཅུ་མ་ལགས་པ་ལ་དགུང་བཅུར་འདུ་ཤེས་ན། ཅིར་འགྱུར། ཉེས་བྱས་སོ། །ཞག་བཅུར་མ་ལོན་པ་ལ་ཞག་བཅུ་མ་ལོན་པར་འདུ་ཤེས་ན། ལྟུང་བ་མེད་དོ། །བཙུན་པ།\r
གཏན་པ་བཏིང་བའི་གནས་སུ་དགེ་སློང་གིས་གོས་ཤིག་རྙེད་ན། གོས་དེ་སྤང་བར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་དེའི་གོས་སྤང་བར་གྱུར་ནས་དགེ་\r

\r
སློང་དེས་གོས་དེ་མ་སྤངས། བྲལ་བར་མ་བྱས། ཉེས་པ་མ་མཐོལ་བའི་བར་དུ་དགེ་འདུན་གྱིས་གཏན་པ་བཏིང་བ་དང༌། དགེ་སློང་དེ་གོས་རྙེད་ན། སྤང་བར་འགྱུར་རོ། །བཙུན་པ། བསླབ་པ་\r
སྩལ་བ་རྣམས་ཀྱིས་དགུང་བཅུ་ལས་ལྷག་པར་གོས་ལྷག་པ་བཅངས་ན། ཅིར་འགྱུར། སྤང་པའི་ལྟུང་བར་འགྱུར་རོ། །བཙུན་པ། དགེ་སློང་མས་དགུང་བཅུ་ལས་འདས་པར་གོས་ལྷག་པ་\r
བཅངས་ན། ཅིར་འགྱུར། སྤང་བའི་ལྟུང་བར་འགྱུར་རོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ཀྱིས་ཞག་བཅུ་ལས་འདས་པར་གོས་ལྷག་པ་བཅངས་ན། ཉེས་བྱས་སུ་\r
འགྱུར་རོ། །མདོར་ན། དགེ་འདུན་གྱི་དང་ས་དང་མཚམས། །མནན་དང་བསྐོར་བར་མ་བྱས་དང༌། །མཚམས་མ་བཅད་དང་མ་གཡོགས་དང༌། །བཞི་རྒྱུད་མཚན་ཡང་དེ་བཞིན་ནོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་འདུན་གྱི་ཆོས་གོས་བྱིན་གྱིས་བརླབས་པར་གནང་ངམ། ཨུ་པ་ལི། མི་གནང་ངོ༌། །བཙུན་པ། དེ་འདྲ་\r
བའི་རྐྱེན་བྱུང་ན། གནང་ངམ། ཨུ་པ་ལི། གནང་ངོ༌། །བཙུན་པ། དགེ་སློང་གིས་དགེ་འདུན་གྱིས་ཆོས་གོས་བྱིན་གྱིས་བརླབས་ཏེ་ཆོས་གོས་མ་མཆིས་པར་མཚམས་ཀྱི་སླད་རོལ་ཏུ་བྲལ་\r
བར་བགྱིས་ན་ཆོས་གོས་དང་བྲལ་བཞེས་བགྱིའམ། བྲལ་བ་ཞེས་བྱའོ། །ཆོས་གོས་དེ་སྤང་བར་བགྱིའམ། ཨུ་པ་ལི། མ་ཡིན་ནོ། །ནོངས་པ་མཐོལ་བར་བགྱིའམ། མཐོལ་བར་བྱའོ། །\r

\r
བཙུན་པ། དགེ་སློང་གིས་ཆོས་གོས་ས་ལ་བཞག་སྟེ་ནམ་མཁའ་ལ་སྐྱ་རེངས་ཤར་རམ། ཆོས་གོས་ནམ་མཁའ་ལ་བཞག་སྟེ་ས་ལ་སྐྱ་རེངས་ཤར་ན། ཆོས་\r
གོས་དང་བྲལ་བའམ། མ་བྲལ་བ་ཞེས་བགྱི། བྲལ་བ་ཞེས་བྱའོ། །བཙུན་པ། དགེ་སློང་གིས་ཆོས་གོས་མཚམས་ཀྱི་ནང་དུ་བཞག་སྟེ་མཚམས་ཀྱི་སླད་རོལ་ཏུ་སྐྱ་རེངས་ཤར་རམ།\r
མཚམས་ཀྱི་སླད་རོལ་ཏུ་ཆོས་གོས་བཞག་ལ་མཚམས་ཀྱི་ནང་དུ་སྐྱ་རེངས་ཤར་ན། ཆོས་གོས་དང་བྲལ་བ་ཞེས་བགྱིའམ། བྲལ་བ་ཞེས་བྱའོ། །བཙུན་པ། དགེ་སློང་གིས་མཚམས་མནན་\r
ན། མཚམས་བཟུང༌། མཚམས་སུ་འགྲེང་ངམ་འདུག་ལ། མཚམས་ཀྱི་བར་དུ་ཆོས་གོས་བཞག་སྟེ་སྐྱ་རེངས་ཤར་ན། ཆོས་གོས་དང་བྲལ་བ་ཞེས་བགྱིའམ། བྲལ་བ་ཞེས་བྱའོ། །\r
བཙུན་པ། དགེ་སློང་མཚམས་ཀྱི་ནང་དུ་མཆིས་ལ། ཆོས་གོས་ཀྱང་མཚམས་ཀྱི་ནང་དུ་བཞག་པ་ལས། ཆོས་གོས་དེ་དང་འབྲལ་བར་འགྱུར་བ་མཆིས་སམ། ཨུ་པ་ལི། ཡོད་དེ།\r
ཆོས་གོས་ཀྱི་སྡོམ་པ་མ་བསྐོས་པའོ། །བཙུན་པ། མཚམས་མ་བཅད་པའི་གནས་སུ་ཇི་ཙམ་གྱིས་ན། དགེ་སློང་ཆོས་གོས་དང་བྲལ་བ་ཞེས་བགྱི། ཨུ་པ་ལི། ཇི་ཙམ་གཙུག་\r
ལག་ཁང་གི་ཉེ་འཁོར་ཏམ། ཁང་པའམ། སྒོ་ཁྱམས་སམ། བསྐོར་བའི་ཁང་པའམ། དགེ་སློང་གིས་ཀུན་ཏུ་སྤྱད་པའི་ཀུན་དགའ་ར་བའམ། ཕྱི་རའམ། ཤིང་ཐགས་སམ།\r

\r
འོ་བས་རྣམས་ཤེས་པར་བྱའོ། །བཙུན་པ། དགེ་སློང་གིས་གནས་གཅིག་ལ་ཐོག་ཀྱང་གཅིག་པར་གནས་ལ། དེ་ཉིད་དུ་ཆོས་གོས་ཀྱང་བཞག་ན། དེ་ཆོས་གོས་དང་བྲལ་བར་འགྱུར་བ་མཆིས་\r
སམ༑ ཨུ་པ་ལི། ཡོད་དེ། ཇི་ལྟར་གནས་དེར་མུ་སྟེགས་ཅན་སྣ་ཚོགས་དང༌། དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་གནས་པ་དང་སྤུན་སོ་སོར་བགོས་པ་རྣམས་\r
སུའོ༑ ༑བཙུན་པ། དགེ་སློང་གིས་མཚམས་ཀྱི་སླད་རོལ་ལ་མཚམས་ཀྱི་སླད་རོལ་ཏུ་འདུ་ཤེས་ན། ཅིར་འགྱུར། སྤང་བའི་ལྟུང་བར་འགྱུར་རོ། །མཚམས་ཀྱི་ནང་ལ་མཚམས་ཀྱི་སླད་རོལ་\r
ཏུ་འདུ་ཤེས་ན། ཅིར་འགྱུར། ཉེས་བྱས་སོ། །མཚམས་ཀྱི་སླད་རོལ་ལ་མཚམས་ཀྱི་ནང་དུ་འདུ་ཤེས་ན། ཅིར་འགྱུར། ཉེས་པ་མེད་དོ། །མཚམས་ཀྱི་ནང་ལ་མཚམས་ཀྱི་ནང་དུ་འདུ་\r
ཤེས་ན༑ ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་མཚམས་ཀྱི་ནང་དུ་ཆོས་གོས་བཞག་སྟེ་མཚམས་ཀྱི་སླད་རོལ་ཏུ་སྐྱ་རེངས་ཤར་བ་དང་མཚན་འཕོས་ཏེ་དགེ་སློང་མར་\r
གྱུར་ན༑ ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་སློང་མས་མཚམས་ཀྱི་ནང་དུ་ཆོས་གོས་བཞག་ལ། མཚམས་ཀྱི་སླད་རོལ་ཏུ་སྐྱ་རེངས་ཤར་བ་དང་མཚན་འཕོས་ཏེ་དགེ་\r
སློང་དུ་གྱུར་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་སློང་གིས་སུའི་མདུན་དུ་ཆོས་གོས་བྱིན་གྱིས་བརླབ་པར་བགྱི། ཨུ་པ་ལི། དགེ་སློང་གིས་དགེ་སློང་དང༌།\r

\r
དགེ་ཚུལ་ཕའི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །དགེ་ཚུལ་ཕས་ནི། དགེ་སློང་དང༌། དགེ་ཚུལ་ཕའི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །\r
དགེ་སློང་མས་ནི། དགེ་སློང་མ་དང༌། དགེ་སློབ་མ་དང༌། དགེ་ཚུལ་མའི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །དགེ་སློབ་མས་ནི། དགེ་སློང་མ་དང༌། དགེ་སློབ་མ་དང༌། དགེ་ཚུལ་\r
མ་རྣམས་ཀྱི་མདུན་དུ་ཆོས་གོས་བྱིན་གྱིས་བརླབ་པར་བྱའོ། །དགེ་ཚུལ་མས་ནི། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་རྣམས་ཀྱི་མདུན་དུ་ཆོས་གོས་བྱིན་གྱིས་བརླབ་\r
པར་བྱ་སྟེ། སླར་དབྱུང་བ་དང༌། བསྔོ་བ་ཡང་དེ་བཞིན་དུ་བྱའོ། །བཙུན་པ། བསླབ་པ་སྩལ་བས་ཆོས་གོས་མ་མཆིས་པར་མཚམས་ཀྱི་སླད་རོལ་ཏུ་སྐྱ་རེངས་ཤར་ན། ཅིར་འགྱུར།\r
སྤང་བའི་ལྟུང་བར་འགྱུར་རོ། །དེ་བཞིན་དུ་དགེ་སློང་མ་ལ་ཡང་སྤང་བའི་ལྟུང་བ་རྒྱས་པར་བརྗོད་དོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སོ། །མདོར་ན། སེམས་འཁྲུགས་པ་དང་དུས་ལས་འདས། །རུང་བ་དག་ཀྱང་དེ་བཞིན་ཏེ། །མི་རུང་བ་དང་གདིང་བ་ཡང༌། །དེ་བཞིན་རྫོགས་པ་བཞི་དང་མཚན། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་རིང་ན་ཡང་ཟླ་བ་གཅིག་ཏུ་གོས་ཞོག་ཅིག་ཅེས་གསུངས་ན། བཙུན་པ། དགེ་སློང་\r

\r
གིས་གོས་རྙེད་མ་ཐག་ཏུ་སེམས་འཁྲུགས་པར་གྱུར་ན། གང་ནས་བཟུང་སྟེ་དེའི་ཟླ་བ་བགྲང་བར་བགྱི། ནམ་རང་གི་སེམས་ཕྱིར་རྙེད་པ་ཚུན་ཆད་དོ། །བཙུན་པ། བཅོམ་ལྡན་འདས་ཀྱིས་ནི། དགེ་\r
སློང་གིས་རིང་ན་ཟླ་བ་གཅིག་ཏུ་གོས་ཆོངས་ཤིག་ཅེས་གསུངས་ན། བཙུན་པ། དགེ་སློང་གིས་ནམ་འཚོའི་བར་དུ་གོས་བཞག་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཟླ་\r
བ་གཅིག་ཚུན་ཆད་དུས་བྱས་ནའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་རིང་ན་ཡང་ཟླ་བ་གཅིག་ཏུ་གོས་ཞོག་ཅིག་ཅེས་གསུངས་ན། གོས་དེ་ཇི་ལྟ་བུ་ལགས། རུང་བ་བདུན་\r
པོ་ལས་གང་ཡང་རུང་བ་སྟེ། བཅོམ་ལྡན་འདས་ཀྱིས་ཀྱང་མ་བཀག་སྟེ། གནང་བའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་རིང་ན་ཡང་ཟླ་བ་གཅིག་ཏུ་གོས་ཞོག་ཅིག་\r
ཅེས་གསུངས་ན། དགེ་སློང་གིས་ཟླ་བ་གཅིག་ལས་ལྷག་པར་བཞག་ཀྱང་སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་གོས་དེ་རྒྱུ་རུང་བར་གྱུར་ལ་སྤུན་མི་\r
རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་\r
པ་དང༌། ཐགས་སུ་མ་བཏགས་པ་དེ་ལྟ་བུའི་གོས་ནི། ཟླ་བ་གཅིག་ལས་ལྷག་པར་བཞག་ཀྱང་ཉེས་བྱས་སུ་འགྱུར་རོ། །བཙུན་པ། བཅོམ་ལྡན་འདས་ཀྱིས་རིང་ན་ཡང་དགེ་སློང་གིས་གོས་\r

\r
ཟླ་བ་གཅིག་ཏུ་ཞོག་ཅིག་ཅེས་གསུངས་ན། བཙུན་པ། དགེ་སློང་གིས་ཟླ་བ་དྲུག་ཏུ་གོས་བཞག་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ།\r
གོས་རྙེད་ནས་ཞག་སུམ་ཅུ་ལོན་པ་དང༌། དགེ་འདུན་གྱི་གཏན་པ་བཏིང་པར་གྱུར་པའོ། །བཙུན་པ། བཅོམ་ལྡན་འདས་ཀྱིས་ཆོས་གོས་གསུམ་དུ་མ་ལོངས་པ་ཟླ་བ་གཅིག་ཏུ་ཞོག་ཅིག་\r
ཅེས་གསུངས་ན། བཙུན་པ། དགེ་སློང་གང་ཆོས་གོས་གསུམ་ལོངས་པར་ཡང་གྱུར་ལ། དེས་ཆོས་གོས་གསུམ་མ་ལོངས་པ་ཞིག་རྙེད་ན། དེ་ཡང་རིང་ན་ཟླ་བ་གཅིག་ཏུ་གཞག་པར་བགྱིའམ།\r
ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཆོས་གོས་གསུམ་ཚང་ན། གང་གོས་གཞན་རྙེད་པ་དག་ལོངས་ཀྱང་རུང༌། མ་ལོངས་ཀྱང་རུང་སྟེ། དེ་ཐམས་ཅད་ཀྱང་རིང་ན་ཡང་ཞག་\r
བཅུར་ཞོག་ཅིག །ཆོས་གོས་གསུམ་ལོངས་པ་ཞིག་ལ་གལ་ཏེ་ཆོས་གོས་སུ་ལོངས་པ་རྙེད་ན། དེ་ཡང་རིང་ན། ཞག་བཅུར་ཞོག་ཅིག །འོན་ཏེ་མ་ལོངས་པ་ཞིག་རྙེད་ན། རིང་ན་ཡང་\r
ཟླ་བ་གཅིག་ཏུ་གཞག་པར་བྱའོ། །དེ་ལས་འདས་པར་བཞག་ན། སྤང་བའི་ལྟུང་བར་འགྱུར་རོ། །བཙུན་པ། དགེ་སློང་གིས་ཟླ་བ་གཅིག་ལ་ཟླ་བ་གཅིག་ཏུ་འདུ་ཤེས་ཏེ་སྐྱ་རེངས་ཤར་ན།\r
ཅིར་འགྱུར། སྤང་བའི་ལྟུང་བར་འགྱུར་རོ། །ཟླ་བ་གཅིག་ལ་ཟླ་བ་གཅིག་མ་ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །ཟླ་བ་གཅིག་མ་ཡིན་པ་ལ་ཟླ་བ་གཅིག་ཏུ་འདུ་ཤེས་\r

\r
ན༑ ཉེས་བྱས་སུ་འགྱུར་རོ། །ཟླ་བ་གཅིག་མ་ལོན་པ་ལ་ཟླ་བ་གཅིག་མ་ལོན་པར་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་རྙེད་ནས་ཟླ་བ་གཅིག་ཏུ་བཞག་པ་ན། མཚན་འཕོས་\r
ཏེ་དགེ་སློང་མར་གྱུར་ནས་ཟླ་བ་གཅིག་འདས་ན། ཅིར་འགྱུར། སྤང་པའི་ལྟུང་བར་འགྱུར་རོ། །བཙུན་པ། དགེ་སློང་མས་གོས་རྙེད་ནས་ཟླ་བ་གཅིག་ཏུ་བཞག་པ་ན། མཚན་འཕོས་ཏེ་དགེ་སློང་\r
དུ་གྱུར་ནས་ཟླ་བ་གཅིག་འདས་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། བསླབ་པ་སྩལ་བས་རིང་ན་ཟླ་བ་གཅིག་ཏུ་གོས་བཞག་པ་ལས་འདས་ན། ཅིར་འགྱུར། སྤང་བའི་\r
ལྟུང་བར་འགྱུར་རོ། །བཙུན་པ། དགེ་སློང་མས་རིང་ན་ཟླ་བ་གཅིག་ཏུ་གོས་བཞག་པ་ལས་འདས་ན། ཅིར་འགྱུར། ཉེས་བྱས་སུ་འགྱུར་རོ། །དགེ་སློང་མ་དང༌། དགེ་ཚུལ་ཕ་དང༌། དགེ་ཚུལ་\r
མ་རྣམས་ཀྱིས་རིང་ན་ཟླ་བ་གཅིག་འདས་པར་གོས་བཅངས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །ཁྱིམ་པ་དག་ལ་སོགས་པ་སྟེ། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་\r
པ༑ བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་གཉེན་མ་ལགས་པའི་དགེ་སློང་མ་ལ་གོས་རྙིང་པ་འཁྲུར་སྩལ་ན། སྤང་བའི་ལྟུང་བར་འགྱུར་རོ། །ཞེས་གསུངས་ན།\r

\r
བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་འཕྲིན་གྱིས་གོས་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་\r
བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་འཁྲུར་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་ལ་འཁྲུར་སྩལ་ན།\r
ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་མ་དང༌། ལྐུགས་མ་དང༌། འོན་མ་རྣམས་ལ་འཁྲུར་བཅུག་ན། ཐམས་ཅད་ཀྱང་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་མ་ནིང་མ་ལ་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་\r
བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་\r
འཁྲུགས་པ་དང༌། སྔར་ཉེས་པ་བྱུང་བ་རྣམས་ལ་འཁྲུར་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་མ་དང༌། ཉེ་བར་ཕྱོགས་པ་དང༌། བསླབ་པ་\r
སྩལ་བ་རྣམས་ལ་འཁྲུར་སྩལ་ན། ཅིར་འགྱུར། སྤང་བའི་ལྟུང་བར་འགྱུར་རོ། །མདོར་ན། ཐུན་མོང་བཀྲུས་དང་དགེ་འདུན་དང༌། །མཚན་གཉིས་དང་ནི་མི་རུང་བ། །སྤངས་དང་གཞན་\r

\r
དང་གྱོན་པ་དང༌། །བདུན་པ་བཞི་པ་དེ་བཞིན་ཏེ། །དགེ་སློང་མ་དང་ཐ་མའོ། །བཙུན་པ། དགེ་སློང་གིས་གོས་ཐུན་མོང་བ་འཁྲུར་སྩལ་ན། ཅིར་འགྱུར། ཉེས་བྱས་སོ། །བཀྲུས་པ་འཁྲུར་སྩལ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་གོས་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་སྟེ་གང་ཟག་གིས་སྤྱད་པར་འགྱུར་བ་ཞིག་ཡོངས་སུ་སྤྱད་དེ་དྲི་མ་ཅན་ན་\r
ཡང་ཉེས་བྱས་སུ་འགྱུར་རོ། །འོན་ཏེ་མལ་སྟན་གྱི་དངོས་པོ་འཁྲུར་བཅུག་ན། ཉེས་པ་མེད་དོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་རྙིང་པ་འཁྲུར་སྩལ་པ་ན། མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མ་ལ་གཉེན་མ་ལགས་པའི་དགེ་སློང་གིས་གོས་འཁྲུར་སྩལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར་\r
ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་འཁྲུར་སྩལ་བ་ན། དགེ་སློང་མ་མཚན་འཕོས་ཏེ་དགེ་སློང་དུ་གྱུར་ནས་བཀྲུས་ན། ཅིར་འགྱུར། ཉེས་བྱས་སོ།\r
དེ་བཞིན་དུ་དགེ་སློང་ལའང་བྱའོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་རྙིང་པ་འཁྲུར་སྩལ་ན། སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་\r
དེ། ཇི་ལྟར་གོས་དེ་ཡང་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། རའི་བལ་དང༌།\r

\r
བ་ལང་གི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་གོས་རྣམས་འཁྲུར་བཅུག་ན། ཉེས་བྱས་སུ་འགྱུར་རོ། །བཙུན་པ། དགེ་\r
སློང་གིས་གོས་སྤངས་བ་ཞིག་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་སྟེ་སྤངས་པ་མ་ཡིན་པ་ཞིག་འཁྲུར་བཅུག་ན། སྤང་བའི་ལྟུང་བར་འགྱུར་རོ། །འོན་ཏེ་སྤངས་པ་ཞིག་འཁྲུར་\r
བཅུག་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གཞན་གྱི་གོས་འཁྲུར་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་རུང་བ་དང༌། གྲོང་དུ་ཞུགས་པ་ལས་\r
གོས་དེ་ལུས་ལས་མ་བྲལ་བཞིན་དུ་སྤངས་པར་འགྱུར་བ་མཆིས་སམ། ཨུ་པ་ལི། ཡོད་དེ། །ཇི་ལྟར་ཡང་དགེ་སློང་དེས་ཁྱིམ་གྱི་ནང་དུ་ཞུགས་པ་དང༌། གོས་ལ་བཤང་བ་དང༌། གཅི་བའམ།\r
གཞན་ཡང་མི་གཙང་བས་རེག་པར་གྱུར་པ་དང༌། དེས་གཉེན་མ་ཡིན་པའི་དགེ་སློང་མ་ལ་འཁྲུར་བཅུག་ན། སྤང་བའི་ལྟུང་བར་འགྱུར་རོ། །བསྙེན་པར་མ་རྫོགས་པར་འཁྲུར་སྩལ་ནས་བསྙེན་\r
པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཁྲུར་སྩལ་ནས་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པར་འཁྲུར་སྩལ་ནས་བསྙེན་པར་རྫོགས་ནས་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་སྩལ་ནས་བསྙེན་པར་རྫོགས་ཀར་ལགས་ན། ཅིར་འགྱུར།\r

\r
ཉེས་བྱས་སོ། །བསྙེན་པར་རྫོགས་ཀར་འཁྲུར་སྩལ་ནས་བསྙེན་པར་རྫོགས་པ་དང་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པས་འཁྲུར་སྩལ་ནས་བསྙེན་པར་རྫོགས་ནས་ལགས་ན། ཅིར་\r
འགྱུར༑ སྤང་བར་འགྱུར་རོ། །བསྙེན་པར་རྫོགས་པས་འཁྲུར་སྩལ་ནས་བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་\r
རྫོགས་པར་འདུ་ཤེས་ཏེ་གོས་རྙིང་པ་འཁྲུར་སྩལ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་\r
རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་\r
གཉེན་མ་ལགས་པའི་དགེ་སློང་མ་ལ་གཉེན་མ་ལགས་པར་འདུ་ཤེས་ཏེ་གོས་རྙིང་པ་འཁྲུར་སྩལ་ན། ཅིར་འགྱུར། སྤང་བར་འགྱུར་རོ། །གཉེན་མ་ཡིན་པ་ལ་གཉེན་ཡིན་པར་འདུ་ཤེས་ན། ཉེས་\r
པ་མེད་དོ། །གཉེན་ལ་གཉེན་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །གཉེན་ལ་གཉེན་དུ་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་\r
ལ་གོས་རྙིང་པ་འཁྲུར་སྩལ་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། ཁྱིམ་པ་མོ་དང༌། མུ་སྟེགས་ཅན་གཞན་དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌།\r

\r
ཀུན་ཏུ་རྒྱུ་བ་རྣམས་ལ་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་འགྲོ་བ་གཞན་དུ་གནས་པ་ལ་འཁྲུར་བཅུག་ན་ཡང་ཉེས་བྱས་སུ་འགྱུར་རོ། །དགེ་སློང་\r
མས་དགེ་སློང་དང༌། དགེ་ཚུལ་དང༌། མུ་སྟེགས་ཅན་གཞན་དགེ་སྦྱོང་དང༌། བྲམ་ཟེ་དང༌། སྤྱོད་པ་དང༌། ཀུན་ཏུ་རྒྱུ་བ་རྣམས་དང༌། འགྲོ་བ་གཞན་དུ་གནས་པ་ལ་འཁྲུར་སྩལ་ན། ཅིར་འགྱུར་\r
ཉེས་བྱས་སུ་འགྱུར་རོ། །ཁྱིམ་པ་དང༌། ཁྱིམ་པ་མོ་ལ་འཁྲུར་བཅུག་ན་ཡང་ཉེས་བྱས་སུ་འགྱུར་རོ། །དགེ་སློབ་མ་དང༌། དགེ་ཚུལ་མ་ལ་ཉེས་བྱས་སོ། །བཙོ་བ་དང་བརྡུང་བ་རྣམས་ལ་ཡང་དེ་བཞིན་དུ་\r
རྒྱས་པར་བྱའོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །མ་ནིང་མ་ལ་སོགས་པ་དང༌། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་\r
ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་གཉེན་མ་ལགས་པའི་དགེ་སློང་མ་ལས་གོས་བསླངས་ན། སྤང་བའི་ལྟུང་བར་འགྱུར་རོ། །ཞེས་གསུངས་\r
ན༑ བཙུན་པ། དགེ་སློང་གིས་དགེ་སློང་མ་སྨྱོན་མ་ལས་གོས་ཤིག་བླངས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། ལྐུགས་པ་དང༌།\r
གླེན་པ་དང༌། འོན་པ་དང༌། མ་ནིང་མོ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱི་ཁྲག་ཕྱུང་བ་དང༌།\r

\r
མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་མོ་རྣམས་ལས་གོས་བསླངས་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་\r
པ༑ དགེ་སློང་གིས་དགེ་སློང་མ་དགེ་འདུན་གྱི་དབྱེན་བགྱིད་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་གོས་ཤིག་བསླངས་ན། ཅིར་འགྱུར། །སྤང་བའི་\r
ལྟུང་བར་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་མ་དང༌། །གཉིད་ལོག་ར་རོ་\r
མྱོས་མ་དང༌། །སྙོམས་ཞུགས་འགྲོ་བ་མ་ནིང་མ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལས་འཕྲིན་གྱིས་གོས་བསླངས་ཏེ་གོས་ཐོབ་ན། ཅིར་འགྱུར། ཉེས་བྱས་སོ། །དེ་\r
བཞིན་དུ་སྤྲིང་ཡིག་དང༌། ལག་བརྡ་དང༌། གཅིག་ནས་གཅིག་ཏུ་བརྒྱུད་པ་རྣམས་ནི། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་ལས་གོས་བསླངས་ཏེ་གོས་ཐོབ་\r
ན༑ ཅིར་འགྱུར། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་ལ་སོགས་པ་ལ་གོས་བསླངས་ཏེ་གོས་ཐོབ་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་\r
སློང་གིས་དགེ་སློང་མ་དགེ་འདུན་གྱི་དབྱེན་བགྱིས་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་ལས་གོས་བསླངས་ཏེ་གོས་ཐོབ་ན། ཅིར་འགྱུར། སྤང་བའི་ལྟུང་བར་\r

\r
འགྱུར་རོ། །མདོར་ན། མི་རུང་བ་དང་བཞི་བ་གཉིས། །བདུན་པ་དང་ཡང་མཚན་དེ་བཞིན། །དགེ་སློང་དགེ་སློང་མ་དེ་བཞིན། །སྡེར་གྱུར་པ་ནི་བསྡུས་པའོ། །བཙུན་པ། དགེ་\r
སློང་གིས་གཉེན་མ་ལགས་པའི་དགེ་སློང་མ་ལས་གོས་བསླངས་ཀྱང་སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། །ཇི་ལྟར་གོས་ཏེ་རྒྱུ་རུང་བར་གྱུར་ལ་སྤུན་མི་རུང་བ་དང༌།\r
སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། བ་ལང་གི་བལ་དང༌། རྔ་མོའི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་\r
བཏགས་པའི་གོས་དེ་འདྲ་བ་ཞིག་བསླངས་ན། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལས་གཉེན་མ་ལགས་པར་འདུ་ཤེས་ཏེ་གོས་བསླངས་ན། ཅིར་འགྱུར་\r
སྤང་བའི་ལྟུང་བར་འགྱུར་རོ། །གཉེན་མ་ཡིན་པ་ལ་གཉེན་ཡིན་པར་འདུ་ཤེས་ན། ཉེས་པ་མེད་དོ། །གཉེན་ལ་གཉེན་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །གཉེན་ལ་གཉེན་དུ་\r
འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་བསྙེན་པར་རྫོགས་པའི་དགེ་སློང་མ་ལ་བསྙེན་པར་རྫོགས་པར་འདུ་ཤེས་ཏེ་བསླངས་ན། ཅིར་འགྱུར། སྤང་བའི་ལྟུང་བར་འགྱུར་རོ། །\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་པ་ལ་\r

\r
བསྙེན་པར་མ་རྫོགས་པར་འདུ་ཤེས་ན། ཉེས་བྱས་སོ། །བཙུན་པ། བསྙེན་པར་མ་རྫོགས་པས་གཉེན་མ་ལགས་པའི་དགེ་སློང་མ་ལ་གོས་བསླངས་ནས་བསྙེན་པར་མ་རྫོགས་པར་བླངས་ན། ཅིར་\r
འགྱུར༑ ཉེས་བྱས་སོ། །བསྙེན་པར་མ་རྫོགས་པས་བསླངས་ནས་བསྙེན་པར་རྫོགས་ཀར་བླངས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ནས་བསྙེན་པར་རྫོགས་ཏེ་བླངས་\r
ན༑ ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ནས་བསྙེན་པར་རྫོགས་ཀར་བླངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ནས་བསྙེན་པར་རྫོགས་ཏེ་བླངས་\r
ན༑ ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བསླངས་ནས་བསྙེན་པར་རྫོགས་ཏེ་བླངས་ན། ཅིར་འགྱུར། སྤང་བའི་ལྟུང་བར་འགྱུར་རོ། །བསྙེན་པར་རྫོགས་ཏེ་བསླངས་ནས་བསྙེན་པར་མ་\r
རྫོགས་པར་བླངས་ན། ཅིར་འགྱུར། ཉེས་བྱས་སོ། བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལས་གོས་ལེན་པ་ན། མཚན་འཕོས་དགེ་སློང་མར་གྱུར་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་མ་ལས་གོས་ལེན་པ་ན། མཚན་འཕོས་ཏེ་དགེ་སློང་ཕར་གྱུར་ནས་བླངས་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་མས་གཉེན་མ་ལགས་པའི་དགེ་སློང་ཕ་ལས་གོས་ལེན་པ་ན། དགེ་སློང་མ་དེ་ཡང་མཚན་འཕོས་ཏེ་དགེ་སློང་ཕ་ལས་བླངས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r

\r
སློང་མས་གཉེན་མ་ལགས་པའི་དགེ་སློང་ལས་གོས་ལེན་པ་ན། དགེ་སློང་དེ་ཡང་མཚན་འཕོས་ཏེ་དགེ་སློང་མ་ལས་བླངས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་\r
མ་ལས་བླངས་ན། ཅིར་འགྱུར། ཉེས་བྱས་སོ། །དགེ་སློང་མས་དགེ་སློང་དང༌། དགེ་ཚུལ་ཕ་ལས་བླངས་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློབ་མ་དང༌། དགེ་ཚུལ་མ་ལས་བླངས་ན་ཡང་ཉེས་བྱས་\r
སུ་འགྱུར་རོ། དགེ་ཚུལ་ཕས་དགེ་སློང་མ་དང༌། དགེ་ཚུལ་མ་དང༌། དགེ་སློབ་མ་ལས་བླངས་ན་ཡང་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག་\r
སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་པ་དང་ར་རོ་བ། །མྱོས་པ་འགྲོ་བ་ཕྱི་རོལ་པའོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གིས་གཉེན་མ་ལགས་པའི་ཁྱིམ་\r
བདག་གམ། ཁྱིམ་བདག་གི་མཆིས་བྲང་ལས་གོས་བསླངས་ན། སྤང་བར་འགྱུར་རོ། །ཞེས་གསུངས་ན། དགེ་སློང་གིས་ཁྱིམ་བདག་གམ། ཁྱིམ་བདག་གི་མཆིས་བྲང་ལས་གོས་བསླངས་ཀྱང་སྤང་པའི་ལྟུང་བར་མི་\r
འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་འཕྲིན་གྱིས་བསླངས་ན། ཉེས་བྱས་སུ་འགྱུར་ཏེ། ཐོབ་ན་ཡང་ཉེས་བྱས་སུ་ཟད་དོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌།\r
གཅིག་ནས་གཅིག་ཏུ་རྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཁྱིམ་བདག་སྨྱོན་པ་ལས་བསླངས་ཏེ་གོས་ཐོབ་ན་ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r

\r
དང༌། ནད་ཀྱིས་གཟིར་བ་དང༌། འོན་པ་དང༌། གླེན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། འགྲོ་བ་གཞན་དུ་གནས་པ་རྣམས་ལས་བསླངས་ཏེ་གོས་ཐོབ་ན། ཅིར་འགྱུར། ཉེས་བྱས་སོ། །\r
མདོར་ན། མི་རུང་བཞི་པ་གཉིས་པ་དང༌། བདུན་པ་མཚན་ཡང་དེ་བཞིན་ཏེ། །ཉུག་རུམ་དེ་བཞིན་མ་ནིང་མོ། །མ་ནིང་དགེ་སློང་དེ་བཞིན་ནོ། །བཙུན་པ། དགེ་སློང་གིས་གཉེན་མ་ལགས་པའི་ཁྱིམ་བདག་གི་མཆིས་\r
བྲང་ལ་གོས་བསླངས་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་\r
རུང་བ་ནི། རྔ་མོའི་བལ་དང༌། རའི་བལ་དང༌། བ་ལང་གི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་དེ་འདྲ་བའི་གོས་ཤིག་བསླངས་ཏེ་གོས་རྙེད་ན། ཉེས་བྱས་སོ། །བཙུན་པ། དགེ་སློང་\r
གིས་གཉེན་མ་ལགས་པ་ལ་གཉེན་མ་ལགས་པར་འདུ་ཤེས་ནས་གོས་བསླངས་ཏེ་གོས་ཐོབ་ན། ཅིར་འགྱུར། སྤང་བའི་ལྟུང་བར་འགྱུར་རོ། །གཉེན་མ་ཡིན་པ་ལ་གཉེན་དུ་འདུ་ཤེས་ན། ཉེས་པ་མེད་དོ།།\r
གཉེན་ལ་གཉེན་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །གཉེན་ལ་གཉེན་དུ་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་གོས་བསླངས་པ་ལས་གོས་ཐོབ་ན།\r
ཅིར་འགྱུར། སྤང་བར་འགྱུར་རོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན་ཡང་ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན་ཡང་\r

\r
ཉེས་བྱས་སུ་འགྱུར་རོ། །བསྙེན་པར་མ་རྫོགས་པར་བསླངས་ཏེ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ཏེ་བསྙེན་པར་རྫོགས་ཀར་ཐོབ་\r
ན༑ ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ནས་བསྙེན་པར་རྫོགས་ཏེ་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ཏེ་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་\r
སོ༑ ༑བསྙེན་པར་རྫོགས་ཀར་བསླངས་ཏེ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བསླངས་ནས་བསྙེན་པར་རྫོགས་ཏེ་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་\r
ནས་བསླངས་ཏེ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་ཁྱིམ་བདག་གམ། ཁྱིམ་བདག་གི་མཆིས་བྲང་ལས་གོས་བསླངས་པ་ན། མཚན་\r
འཕོས་ཏེ་དགེ་སློང་མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་གཉེན་མ་ལགས་པའི་ཁྱིམ་བདག་གམ། ཁྱིམ་བདག་གི་མཆིས་བྲང་ལས་གོས་བསླངས་པ་ན། མཚན་འཕོས་\r
ནས་དགེ་སློང་ཕར་གྱུར་ཏེ་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་ཁྱིམ་བདག་ལ་གོས་བསླངས་པ་ལས་ཁྱིམ་བདག་དེ་ཡང་མཚན་འཕོས་ཏེ་བུད་མེད་ལས་བླངས་ན། ཅིར་འགྱུར།\r
སྤང་བར་འགྱུར་རོ། །བཙུན་པ། དགེ་སློང་གིས་ཁྱིམ་བདག་གིས་མཆིས་བྲང་ལ་བསླངས་པ་ན། ཁྱིམ་བདག་གིས་མཆིས་བྲང་དེ་ཡང་མཚན་འཕོས་ཏེ་སྐྱེས་པ་ལས་བླངས་ན། ཅིར་འགྱུར། སྤང་བར་འགྱུར། །དེ་བཞིན་དུ་\r

\r
དགེ་སློང་མ་ལ་ཡང་བརྗོད་པར་བྱའོ། །བཙུན་པ། དགེ་སློང་གིས་ཉུག་རུམ་ལས་གོས་བསླངས་ཏེ་གོས་ཐོབ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མོ་ཐམས་ཅད་ཉེས་བྱས་སུ་འགྱུར་རོ། །བཙུན་པ། བཅོམ་\r
ལྡན་འདས་ཀྱིས་དགེ་སློང་གིས་གཉེན་མ་ལགས་པའི་ཁྱིམ་བདག་གམ། ཁྱིམ་བདག་གི་མཆིས་བྲང་ལས་གོས་བསླངས་ན། སྤང་བའི་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་མ་ལ་བསླངས་\r
ཏེ་གོས་ཐོབ་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་སློང་མ་དང༌། དགེ་ཚུལ་ཕ་རྣམས་ལ་བསླངས་ཏེ་གོས་ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ཁྱིམ་བདག་གམ།\r
ཁྱིམ་བདག་གི་མཆིས་བྲང་ལ་བསླངས་ཏེ་གོས་ཐོབ་ན། ཅིར་འགྱུར། སྤང་བར་འགྱུར་རོ། །དགེ་སློང་མས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་བསླངས་ཏེ་གོས་ཐོབ་ན།\r
ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློབ་མ་དང༌། དགེ་ཚུལ་ཕ་རྣམས་ལའང་ཉེས་བྱས་ཏེ། རྒྱས་པར་བརྗོད་པར་བྱའོ། །བསླངས་པ་ལ་ཇི་ལྟ་བ་བཞིན་དུ་སྟོད་གཡོགས་དང༌། མཐང་གོས་ལ་ཐ་དད་པ་ཅི་ཞེ་ན། སྟོད་\r
གཡོགས་དང༌། མཐང་གོས་ལ་གཉིས་ཏེ། དགེ་སློང་གི་སྟོད་གཡོགས་དང༌། མཐང་གོས་དང༌། ཁྱིམ་པའི་སྟོད་གཡོགས་དང༌། མཐང་གོས་སོ། །དགེ་སློང་གིས་ཁྱིམ་པའི་སྟོད་གཡོགས་དང༌། །མཐང་གོས་ཐོབ་ནས་ཁྱིམ་པའི་\r
མཐང་གོས་དང༌། སྟོད་གཡོགས་བླངས་པ་ལས། དེ་སྟེ་མ་ཆོག་པར་གྱུར་ན། མ་སློངས་ཤིག །འོན་ཏེ་ལྷག་ན་ཡང་མ་སྦྱིན་ཅིག །དགེ་སློང་གིས་ཁྱིམ་བདག་གི་སྟོད་གཡོགས་དང༌། མཐང་གོས་མ་ཆོག་གམ་ལྷག་ནས་བསླངས་\r

\r
པ་དེ་ནི། ཉེས་བྱས་སུ་འགྱུར་རོ། །ཐོབ་ན། སྤང་བའི་ལྟུང་བའོ། །དགེ་སློང་གིས་དགེ་སློང་གི་སྟོད་གཡོགས་དང༌། མཐང་གོས་ཐོབ་ནས་སྟོད་གཡོགས་དང་མཐང་\r
གོས་བླངས་པ་ལས། དེ་སྟེ་མ་ཆོག་པར་གྱུར་ན། བསླང་བར་བྱའོ། །འོན་ཏེ་ལྷག་པར་གྱུར་ན། ཕྱིར་སྦྱིན་པར་བྱའོ། །དགེ་སློང་གིས་མཐང་གོས་དང༌། སྟོད་གཡོགས་ལྷག་པ་ཕྱིར་མ་བྱིན་ནམ། ལྷག་\r
པར་བསླངས་ན། དེས་བསླངས་པ་ནི། ཉེས་བྱས་སོ། །ཐོབ་ན། སྤང་བའི་ལྟུང་བའོ། །དེ་ལ་ཁྱིམ་བདག་གི་མཐང་གོས་དང༌། སྟོད་གཡོགས་མ་ཆོག་པའམ། ལྷག་པར་བསླངས་སམ། དགེ་སློང་གིས་\r
མཐང་གོས་དང༌། སྟོད་གཡོགས་ལྷག་པ་ཕྱིར་མ་བྱིན་ནམ། ལྷག་པར་བསླངས་ན། སྤང་པར་འགྱུར་རོ། །ལྷག་པ་རྣམས་ནི། ཇི་ལྟར་བསླབ་པའི་གནས་ཀྱི་གཞུང་སྔ་མའི་རིམ་པ་དེ་བཞིན་དུ་\r
བསླབ་པའི་གནས་འདི་ལ་ཡང་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ནད་པ་དང༌། །གཉིད་ལོག་ར་རོ་མྱོས་པ་དང༌།།\r
སྙོམས་ཞུགས་འགྲོ་བ་ཕྱི་རོལ་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་ལ་གཉེན་མ་ལགས་པའི་ཁྱིམ་བདག་\r
གམ། ཁྱིམ་བདག་གི་མཆིས་བྲང་གིས་གོས་ཀྱི་རིན་ཞིག་བཞག་པར་གྱུར་པ་དང༌། དེ་ལ་སྔར་མ་སྩལ་བར་དགེ་སློང་དེས་གོས་བསྒྲུབ་པའི་ཕྱིར་རྟོག་པ་ཅུང་ཟད་ཅིག་བསྐྱེད་ནས་མངོན་པར་གྲུབ་ན།\r

\r
སྤང་བའི་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་རྣམ་པར་རྟོག་པ་བསྐྱེད་ནས་འཕྲིན་གྱིས་གོས་ཐོབ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་\r
བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོས་པ་ལ་རྣམ་པར་རྟོག་པ་བསྐྱེད་ནས་གོས་ཐོབ་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འདི་\r
ལས་ཕྱི་རོལ་ཏུ་གྱུར་པ་མུ་སྟེགས་ཅན་གཞན་དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་ལ་རྟོག་པ་བསྐྱེད་དེ་གོས་ཐོབ་ན། ཅིར་འགྱུར། ཉེས་བྱས་སོ། །མདོར་ན། མི་རུང་བ་\r
དང་བཞི་བ་གཉིས། །བདུན་པ་དང་ནི་མཚན་དེ་བཞིན། །ཉུག་རུམ་མ་ནིང་དེ་བཞིན་ཏེ། །མ་ནིང་དགེ་སློང་དེ་བཞིན་ནོ། །བཙུན་པ། ཁྱིམ་བདག་གམ། ཁྱིམ་བདག་གི་མཆིས་བྲང་ལ་རྟོག་\r
པ་བསྐྱེད་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གོས་དེའི་རྒྱུ་རུང་བར་གྱུར་ལ་སྤུན་མི་རུང་བར་གྱུར་པ་དང༌། རྒྱུ་མི་རུང་བར་གྱུར་ལ་སྤུན་རུང་བ་དང༌། གཉིས་\r
ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། རའི་བལ་དང༌། བ་ལང་གི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་གོས་ཀྱི་ཕྱིར་རྟོག་\r

\r
པ་བསྐྱེད་དེ་གོས་ཐོབ་ན། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པ་ལ་གཉེན་མ་ལགས་པར་འདུ་ཤེས་ཏེ་རྟོག་པ་བསྐྱེད་ནས་གོས་ཐོབ་ན།\r
ཅིར་འགྱུར། སྤང་བར་འགྱུར་རོ། །གཉེན་མ་ཡིན་པ་ལ་གཉེན་དུ་འདུ་ཤེས་ན། ཉེས་པ་མེད་དོ། །གཉེན་ལ་གཉེན་མ་ཡིན་པར་འདུ་ཤེས་ན། ཉེས་བྱས་སོ། །གཉེན་ལ་གཉེན་དུ་\r
འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་རྟོག་པ་བསྐྱེད་དེ་གོས་ཐོབ་ན། ཅིར་འགྱུར། སྤང་བར་འགྱུར་རོ། །མི་ལ་མི་མ་ལགས་པར་འདུ་ཤེས་ན།\r
ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་\r
པ། བསྙེན་པར་མ་རྫོགས་པར་རྟོག་པ་བསྐྱེད་ཏེ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན། རྟོགས་པ་བསྐྱེད་ནས་བསྙེན་པར་རྫོགས་ཀར་ཐོབ་ན། ཅིར་\r
འགྱུར། ཉེས་བྱས་སོ། །བསྙེན་པར་མ་རྫོགས་པ་ན་རྟོག་པ་བསྐྱེད་ནས་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྣམ་པར་རྟོག་པ་བསྐྱེད་ནས་བསྙེན་པར་\r
རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་རྣམ་པར་རྟོག་པ་བསྐྱེད་ནས་བསྙེན་པར་རྫོགས་ནས་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་\r

\r
ནས་རྣམ་པར་རྟོག་པ་བསྐྱེད་ནས་བསྙེན་པར་མ་རྫོགས་པ་ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་ཁྱིམ་བདག་གམ། ཁྱིམ་བདག་གི་མཆིས་བྲང་ལ་\r
རྣམ་པར་རྟོག་པ་བསྐྱེད་པ་ན། མཚན་འཕོས་ཏེ་དགེ་སློང་མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་ཁྱིམ་བདག་གམ། ཁྱིམ་བདག་གི་མཆིས་བྲང་ལ་\r
རྣམ་པར་རྟོག་པ་བསྐྱེད་པ་ན། མཚན་འཕོས་ཏེ་དགེ་སློང་དུ་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་གཉེན་མ་ལགས་པའི་ཁྱིམ་བདག་ལ་རྣམ་པར་རྟོག་པ་\r
བསྐྱེད་པ་ན། ཁྱིམ་བདག་དེ་ཡང་མཚན་འཕོས་ཏེ་བུད་མེད་དུ་གྱུར་པ་ལས་བླངས་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་གཉེན་མ་ལགས་པའི་ཁྱིམ་བདག་གི་མཆིས་\r
བྲང་ལ་རྣམ་པར་རྟོག་པ་བསྐྱེད་པ་ན། ཁྱིམ་བདག་གི་མཆིས་བྲང་དེ་ཡང་མཚན་འཕོས་ཏེ་སྐྱེས་པར་གྱུར་པ་ལས་བླངས་ན། ཅིར་འགྱུར། སྤང་བར་འགྱུར་རོ། །དགེ་སློང་མ་ལ་ཡང་དེ་བཞིན་དུ་\r
སྦྱར་བར་བྱའོ། །བཙུན་པ། དགེ་སློང་གིས་ཉུག་རུམ་ལ་རྣམ་པར་རྟོག་པ་བསྐྱེད་ནས་གོས་ཐོབ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མོ་ལ་ཡང་ཉེས་བྱས་སོ། །བཙུན་\r
པ༑ དགེ་སློང་གོས་མ་གཏོགས་པར་ཡོ་བྱད་གཞན་གྱི་ཕྱིར་རྣམ་པར་རྟོག་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་དང༌། དགེ་སློང་མ་དང༌། དགེ་སློབ་མ་\r

\r
དང༌། དགེ་ཚུལ་ཕ་དང༌། དགེ་ཚུལ་མ་རྣམས་ཀྱི་སླད་དུ་རྣམ་པར་རྟོག་པ་བསྐྱེད་ན། ཅིར་འགྱུར། ཉེས་བྱས་སོ། །ཇི་ལྟར་དགེ་སློང་གིས་རྣམ་པར་རྟོག་པ་བསྐྱེད་ན།\r
སྤང་བའི་ལྟུང་བར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་ཡང་སྤང་བའི་ལྟུང་བར་འགྱུར་རོ། །དགེ་ཚུལ་ཕ་དང༌། དགེ་སློབ་མ་དང༌། དགེ་ཚུལ་མ་རྣམས་ལ་ཉེས་བྱས་སུ་\r
རྒྱས་པར་བྱའོ། །ཇི་ལྟར་བསླབ་པའི་གནས་ཀྱི་གཞུང་འདི་བཞིན་དུ་བསླབ་པའི་གནས་གཉིས་པ་ལ་ཡང་རྒྱས་པར་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་\r
གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཕྱི་རོལ་པའོ། །སངས་རྒྱས་བཅོམ་ལྡན་འདས་\r
ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ལན་བཞི། ལན་ལྔ། ལན་དྲུག་ཏུ་བསླངས་པའི་འོག་ཏུ་མ་སྨྲ་བར་གནས་སུ་འདུག་ཅིག །དེ་སྟེ་དགེ་སློང་དེས་གོས་\r
མངོན་དུ་གྲུབ་ན་ནི། ལེགས། དེ་སྟེ་མངོན་དུ་མ་གྲུབ་ན། དེ་ལས་ལྷག་པར་བརྩལ་ཏེ་གོས་དེ་མངོན་དུ་འགྲུབ་པའི་ཕྱིར་དེ་ལས་ལྷག་པར་བརྩལ་ནས་གོས་མངོན་དུ་གྲུབ་ན། སྤང་བའི་\r
ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ལན་བཞི། ལན་ལྔ། ལན་དྲུག་ཕན་ཆད་ལས་འདས་པར་གོས་བསྒྲུབ་པའི་སླད་དུ་བརྩལ་ཀྱང་སྤང་བའི་ལྟུང་བར་མི་\r

\r
འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་འཕྲིན་གྱིས་ལན་བཞི། ལན་ལྔ། ལན་དྲུག་ཏུ་བསླངས་པ་ལས་ལྷག་པར་གོས་བསྒྲུབ་པའི་ཕྱིར་བསླངས་ཏེ་གོས་མངོན་དུ་\r
གྲུབ་ན། ཉེས་བྱས་སུ་འགྱུར་རོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་\r
གིས་སྨྱོན་པ་ལ་ལན་བཞི། ལན་ལྔ། ལན་དྲུག་ཏུ་བསླངས་པ་ལས། ལྷག་པར་གོས་བསྒྲུབ་པའི་ཕྱིར་བསླངས་ཏེ་གོས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་\r
འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་དང༌། ལྐུགས་པ་རྣམས་ཐམས་ཅད་ལ་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གཉིད་ལོག་པ་ལ་\r
ལན་བཞི། ལན་ལྔ། ལན་དྲུག་ཏུ་བསླངས་པ་ལས་ལྷག་པར་བསྒྲུབ་པའི་ཕྱིར་བསླངས་ནས་གོས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་དུ་ར་རོ་བ་དང༌། མྱོས་པ་དང༌།\r
སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་དང༌། འདི་ལས་ཕྱིའི་མུ་སྟེགས་ཅན་གཞན་དགེ་སྦྱོང་དང༌། བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་ལ་ལན་བཞི། ལན་ལྔ།\r
ལན་དྲུག་ཏུ་བསླངས་པ་ལས། ལྷག་པར་གོས་བསྒྲུབ་པའི་ཕྱིར་བསླངས་ཏེ་གོས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །མདོར་ན། མི་རུང་བ་དང་བཞི་པ་དང༌། །བདུན་པ་མཚན་ཡང་དེ་\r

\r
བཞིན་ཏེ། ཉུག་རུམ་དང་ནི་མ་ནིང་མ། །མ་ནིང་ཐ་མར་གྱུར་པའོ། །བཙུན་པ། དགེ་སློང་གིས་ཆོས་གོས་བསྒྲུབ་པའི་སླད་དུ་ལན་བཞི། ལན་ལྔ། ལན་དྲུག་ཏུ་བསླངས་པ་ལས་ལྷག་\r
པར་བསླངས་ཀྱང་སྤང་བར་མི་འགྱུར་པ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བར་གྱུར་པ་དང༌།\r
གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་གོས་གྱི་\r
ཕྱིར་ལན་བཞི། ལན་ལྔ། ལན་དྲུག་ལས་ལྷག་པར་བསླངས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ལྷག་པར་བསླངས་ན། ཅིར་\r
འགྱུར༑ སྤང་བར་འགྱུར་རོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན།\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་བསྙེན་པར་མ་རྫོགས་པར་བསླངས་ཏེ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ཏེ་\r
བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ཏེ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r

\r
བསླངས་ནས་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ནས་བསྙེན་པར་རྫོགས་ཏེ་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r
ནས་བསླངས་ནས་བསྙེན་པར་རྫོགས་ནས་ཐོབ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ལན་བཞི། ལན་ལྔ། ལན་དྲུག་ཏུ་བསླངས་པ་ལས། དེའི་མཚན་འཕོས་ཏེ་དགེ་སློང་\r
མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་ལྷག་པར་བསླངས་པ་དང༌། དེའི་མཚན་འཕོས་ཏེ་དགེ་སློང་དུ་གྱུར་ནས་ཐོབ་ན། ཅིར་འགྱུར། སྤང་\r
བར་འགྱུར་རོ། །བཙུན་པ། དགེ་སློང་གིས་ཁྱིམ་བདག་ལ་ལྷག་པར་བསླངས་པ་དང༌། ཁྱིམ་བདག་དེ་ཡང་མཚན་འཕོས་ཏེ་བུད་མེད་དུ་གྱུར་པ་ལས་བསླངས་ན། ཅིར་འགྱུར། སྤང་བར་\r
འགྱུར་རོ། །བཙུན་པ། དགེ་སློང་གིས་ཁྱིམ་བདག་གི་མཆིས་བྲང་ལ་ལྷག་པར་བསླངས་པ་དང༌། ཁྱིམ་བདག་གི་མཆིས་བྲང་དེ་ཡང་མཚན་འཕོས་ཏེ་སྐྱེས་པར་གྱུར་པ་ལས་བསླངས་ན།\r
ཅིར་འགྱུར། སྤང་བར་འགྱུར་རོ། །དགེ་སློང་མ་ལ་ཡང་དེ་བཞིན་དུ་སྦྱར་བར་བྱའོ། །བཙུན་པ། དགེ་སློང་གིས་གོས་བསྒྲུབ་པའི་སླད་དུ་ཉུག་རུམ་ལ་ལན་བཞི། ལན་ལྔ། ལན་དྲུག་ཏུ་བསླངས་\r
པ་ལས་ལྷག་པར་གོས་བསྒྲུབ་པའི་ཕྱིར་བསླངས་ཏེ་གོས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མ་ཐམས་ཅད་ལ་ཉེས་བྱས་སུ་འགྱུར་རོ། །\r

\r
བཙུན་པ། དགེ་སློང་གིས་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ཀྱི་སླད་དུ་ལྷག་པར་བསླངས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དེ་ལས་གཞན་པའི་ཡོ་བྱད་རྣམས་ཀྱི་སླད་དུ་ལྷག་པར་བསླངས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་ལན་དྲུག་ཏུ་བསླངས་པ་\r
ལས་ལྷག་པར་བསླངས་ན། ཅིར་འགྱུར། སྤང་བར་འགྱུར་རོ། །དགེ་སློང་མས་བསླངས་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་\r
བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པའོ། །བཙུན་པ། དགེ་\r
སློང་གི་འཕྲིན་གྱིས་གདིང་བ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་དང༌། སྨྱོན་པ་\r
དང༌། སེམས་འཁྲུགས་པ་དང༌། ནད་ཀྱིས་གཟིར་བ་དང༌། འོན་པ་དང༌། ལྐུགས་པ་དང༌། དམུས་ལོང་དང༌། གླེན་པ་རྣམས་ཏེ། ཐམས་ཅད་ཀྱང་ཉེས་བྱས་སོ། །ཇི་ལྟར་དགེ་སློང་གིས་སྲིན་བལ་ལས་གདིང་བ་\r
བྱེད་དུ་བཅུག་ན། སྤང་བའི་ལྟུང་བར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་སྤང་བའི་ལྟུང་བར་འགྱུར་རོ། །དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r

\r
ལ་ཉེས་བྱས་སོ། །ཇི་ལྟར་བསླབ་པའི་གནས་ཀྱི་ལེའུ་འདི་ཇི་ལྟ་བ་བཞིན་དུ་བལ་རང་བཞིན་གྱིས་ནག་པ་ལ་ཡང་རྒྱས་པར་རོ། །དེ་ལ་ཐ་དད་དུ་བྱ་བ་གང་ཞེ་ན། བཞི་སྟེ། རང་བཞིན་གྱིས་ནག་པ་ལ་\r
རང་བཞིན་གྱིས་ནག་པར་འདུ་ཤེས་པ་དག་ནི། གཞིར་བྱའོ། །དེ་བཞིན་དུ་བསླབ་པའི་གནས་གཉིས་པོར་ཡང་ཐམས་ཅད་སྨྲ་བར་བྱའོ། །དེ་ལ་ཐ་དད་དུ་བྱ་བ་གང་ཞེ་ན། དགེ་སློང་གིས་བལ་དཀར་པོ་\r
དང་ངན་པ་ཉུང་བ་ལ་ཉུང་བར་འདུ་ཤེས་ཏེ་བསྲེས་པ་ནི། གཞིར་བྱའོ། །མདོར་ན། གཞན་གྱིས་གཞན་གྱི་མ་ཟིན་དང༌། བླངས་དང་མུ་སྟེགས་འགྲོ་བ་གཞན། །མི་རུང་མཚན་དང་བཞི་པ་དང༌།\r
བདེ་བར་གཤེགས་ཀྱི་བདུན་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་ལོ་དྲུག་ཚུན་ཆད་དུ་གདིང་བ་\r
བགྱིད་དུ་སྩལ་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་གཞན་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །གཞན་གྱི་སླད་དུ་བགྱིད་དུ་སྩལ་ན། ཅིར་འགྱུར་\r
ཉེས་བྱས་སོ། །བཙུན་པ། དགེ་སློང་གིས་གཞན་གྱིས་མ་ལགས་པ་ལགས་པར་བགྱིད་ན། ཅིར་འགྱུར། ཉེས་བྱས་སོ། །ཁྱིམ་པ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
དགེ་ཚུལ་ཕ་དང༌། བསླབ་པ་བྱིན་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་རྣམས་ལ་བྱེད་དུ་བཅུག་ན། ཐམས་\r

\r
ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་འདི་ལས་སླད་རོལ་གྱི་མུ་སྟེགས་ཅན་དགེ་སློང་གཞན་བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་\r
རྣམས་ལ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འགྲོ་བ་གཞན་དུ་གནས་པ་རྣམས་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་ལོ་དྲུག་ཚུན་ཆད་དུ་གདིང་བ་བགྱིད་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གདིང་བ་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌།\r
སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་\r
པར་བྱས་པ་དང༌། ཐགས་སུ་མ་བཏགས་པ་རྣམས་ནི། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ལོ་དྲུག་ཚུན་ཆད་དུ་གདིང་བ་བགྱིད་པ་ལས། མཚན་འཕོས་ནས་དགེ་\r
སློང་མར་གྱུར་ཏེ་ལགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ལོ་དྲུག་ཚུན་ཆད་དུ་གདིང་བ་བགྱིད་པ་ལས། མཚན་འཕོས་ཏེ་དགེ་སློང་དུ་གྱུར་ནས་ལགས་\r
ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་ལོ་དྲུག་འདས་པ་ལ་འདས་པར་འདུ་ཤེས་ཏེ་གདིང་བ་བགྱིད་དུ་སྩལ་ན། ཅིར་འགྱུར། ཉེས་པ་མེད་དོ། །\r

\r
འདས་པ་ལ་མ་འདས་པར་འདུ་ཤེས་ཏེ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །མ་འདས་པ་ལ་འདས་པར་འདུ་ཤེས་ན། ཉེས་པ་མེད་དོ། །མ་འདས་པ་ལ་མ་འདས་པར་འདུ་ཤེས་\r
ཏེ་བྱེད་དུ་བཅུག་ན། སྤང་བར་འགྱུར་རོ། །བཙུན་པ། དགེ་སློང་གིས་ལོ་དྲུག་ཚུན་ཆད་དུ་བདེ་བར་གཤེགས་པའི་ཆོས་གོས་ཀྱི་ཚད་དུ་གདིང་བ་བགྱིད་དུ་སྩལ་ན། ཅིར་འགྱུར། ཉེས་\r
བྱས་སོ། །བཙུན་པ། བསྙེན་པར་མ་རྫོགས་པས་ལོ་དྲུག་ཚུན་ཆད་དུ་བརྩམས་ཏེ་བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བདུན་བརྒྱུད་དུ་ཡང་རྒྱས་པར་\r
བྱའོ༑ ༑མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པའོ། །བཙུན་པ། དགེ་\r
སློང་གིས་ལོ་དྲུག་ཚུན་ཆད་དུ་འཕྲིན་པ་ལས་གདིང་བ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་\r
གཅིག་ཏུ་བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ཐམས་ཅད་ཉེས་བྱས་སུ་འགྱུར་རོ། །\r
ཇི་ལྟར་དགེ་སློང་གིས་ལོ་དྲུག་ཚུན་ཆད་དུ་གདིང་བ་བྱེད་དུ་བཅུག་ན། སྤང་བའི་ལྟུང་བར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་སྤང་བའི་ལྟུང་བར་འགྱུར་རོ། །དགེ་སློང་\r

\r
ལ་ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཡང་ཉེས་བྱས་སུ་འགྱུར་རོ། །མདོར་ན། གཞན་གྱིས་གཞན་གྱི་མ་ཟིན་དང༌།།\r
ཁྱིམ་པ་མུ་སྟེགས་འགྲོ་བ་དང༌། །མི་རུང་བ་དང་དེ་བཞིན་མཚན། །བཞི་པ་བདུན་པ་དེ་ལྟར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
བཅོམ་ལྡན་འདས་ཀྱིས་དགེ་སློང་གིས་གདིང་བ་གསར་པ་ཁ་དོག་ངན་པར་བགྱི་བའི་སླད་དུ་གཡོགས་མ་རྙིང་པ་ལས་བདེ་བར་གཤེགས་པའི་མཐོ་གང་གིས་མ་གླན་པར་གཡོགས་\r
མ་བགྱིས་ན། སྤང་བའི་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་བདེ་བར་གཤེགས་པའི་མཐོ་གང་ལས་སོར་གཅིག་གམ། སོར་ཕྱེད་ཕྲི་ན། །ཅིར་འགྱུར།\r
སྤང་བར་འགྱུར་རོ། །བཙུན་པ། དགེ་སློང་གིས་གཞན་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །གཞན་གྱི་སླད་དུ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །གཞན་གྱིས་\r
མ་ལགས་པ་ལགས་པར་བགྱིས་ན། ཅིར་འགྱུར། ཉེས་བྱས་སོ། །ཁྱིམ་པ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བསླབ་པ་བྱིན་པ་དང༌། སྔར་འཁྲུགས་པ་དང༌། སྔོན་\r
ཉེས་པ་བྱུང་བ་དང༌། རྐུན་གནས་རྣམས་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་འདི་ལས་སླད་རོལ་གྱི་མུ་སྟེགས་ཅན་དགེ་སྦྱོང་གཞན་\r

\r
བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་རྣམས་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །འགྲོ་བ་གཞན་དུ་གནས་པ་ཞིག་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་བདེ་བར་གཤེགས་པའི་མཐོ་གང་ལས་སོར་གཅིག་གམ། སོར་ཕྱེད་ཕྲི་ནས་གཡོགས་མ་བགྱིད་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དོ། ཇི་ལྟར་\r
ཡང་གཡོགས་མ་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌།\r
རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་འདི་འདྲ་བ་ཞིག་ལས་གཡོགས་མ་ཞིག་བྱས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་བདེ་བར་\r
གཤེགས་པའི་མཐོ་གང་ལས་སོར་གཅིག་གམ་སོར་ཕྱེད་ཕྲི་སྟེ་གཡོགས་མ་བགྱིད་པ་ལས། མཚན་འཕོས་ཏེ་དགེ་སློང་མར་གྱུར་ནས་ལགས་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་མས་བདེ་བར་གཤེགས་པའི་མཐོ་གང་ལས་སོར་གཅིག་གམ་སོར་ཕྱེད་ཕྲི་སྟེ་གཡོགས་མ་བགྱིད་པ་ལས། མཚན་འཕོས་ཏེ་དགེ་སློང་དུ་གྱུར་པས་ལགས་ན། ཅིར་འགྱུར། སྤང་བར་\r
འགྱུར་རོ། །བཙུན་པ། དགེ་སློང་གིས་བདེ་བར་གཤེགས་པའི་མཐོ་གང་བས་ཆུང་བ་ལ་ཆུང་བར་འདུ་ཤེས་ཏེ་གླན་ནས་གཡོགས་མ་བགྱིད་དུ་སྩལ་ན། ཅིར་འགྱུར། སྤང་བའི་ལྟུང་བར་\r

\r
འགྱུར་རོ། །ཆུང་བ་ལ་ཆེ་བར་འདུ་ཤེས་ཏེ་བགྱིད་དུ་སྩལ་ན། ཅིར་འགྱུར། ཉེས་པ་མེད་དོ། །ཆེ་བ་ལ་ཆུང་བར་འདུ་ཤེས་ཏེ་གླན་ནས་བགྱིད་དུ་སྩལ་ན།\r
ཅིར་འགྱུར། ཉེས་བྱས་སོ། །ཆེ་བ་ལ་ཆེ་བར་འདུ་ཤེས་ཏེ་གླན་ནས་བྱེད་དུ་བཅུག་ན། ཉེས་པ་མེད་དོ། །བཙུན་པ། བསྙེན་པར་མ་རྫོགས་པས་བདེ་བར་གཤེགས་པའི་མཐོ་གང་\r
ལས་སོར་གཅིག་གམ་སོར་ཕྱེད་ཕྲི་སྟེ་གཡོགས་མ་གཞན་བརྩམས་ནས་བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩམས་\r
ཏེ་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩམས་ཏེ་བསྙེན་པར་རྫོགས་ནས་ལགས་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་ཀར་བརྩམས་ཏེ་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་ཏེ་བསྙེན་པར་རྫོགས་ནས་ལགས་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བརྩམས་ནས་བསྙེན་པར་རྫོགས་ནས་ལགས་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་བརྩམས་ཏེ་བསྙེན་\r
པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་\r

\r
འཁྲུགས་དང༌། །ན་བ་འོན་པ་གླེན་པའོ། །བཙུན་པ། དགེ་སློང་གིས་བདེ་བར་གཤེགས་པའི་མཐོ་གང་ལས་སོར་གཅིག་གམ། སོར་ཕྱེད་ཕྲི་ནས་འཕྲིན་གྱིས་གཡོགས་མ་བགྱིད་དུ་སྩལ་ན།\r
ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌།\r
ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ལ་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །ཇི་ལྟར་དགེ་སོང་གིས་གཡོགས་མ་བྱེད་དུ་\r
བཅུག་པ་ལས་སྤང་བར་འགྱུར་བ་དེ་བཞིན་དུ་བསླབ་པ་བྱིན་པས་བྱེད་དུ་བཅུག་ན་ཡང་སྤང་བར་འགྱུར་རོ། །དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་\r
མ་རྣམས་ལ་ཉེས་བྱས་སོ། །མདོར་ན། ནམ་མཁའ་རྫུ་འཕྲུལ་སྤྲུལ་པ་དང༌། །སྔགས་དང་གཞན་གསུམ་དེ་བཞིན་ཏེ། །མི་རུང་བ་དང་མཚན་གཉིས་པ། །བཞི་པ་བདུན་རྒྱུད་དེ་\r
བཞིན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་དཔག་ཚད་གསུམ་ལས་འདས་པར་ལུག་གི་བལ་\r
འཚལ་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དཔག་ཚད་གསུམ་ལས་འདས་པར་ནམ་མཁའ་ལས་ལུག་གི་བལ་འཚལ་ན། ཅིར་འགྱུར། ཉེས་\r

\r
བྱས་སོ། །རྫུ་འཕྲུལ་གྱིས་འཚལ་ན། ཅིར་འགྱུར། ཉེས་པ་མེད་དོ། །རུང་བར་བྱེད་པ་སྤྲུལ་པས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་སྔགས་སམ། སྨན་གྱིས་བདག་མི་སྣང་བར་བགྱིས་ཏེ་འཚལ་ན། ཅིར་འགྱུར། ཉེས་བྱས་སོ། །གཞན་གྱི་སླད་དུ་འཚལ་ན། ཅིར་འགྱུར། ཉེས་བྱས་སོ། །གཞན་ལ་བསྐུར་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་དཔག་ཚད་གསུམ་ལས་འདས་པར་ལུག་གི་བལ་འཚལ་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དགེ་སློང་ལམ་\r
དུ་ཞུགས་པ་ཞིག་གིས་ལུག་གི་བལ་ཞིག་རྙེད་ནས་དེ་དེས་དཔག་ཚད་གསུམ་གྱི་བར་དུ་རང་གིས་ཁྱེར་བ་དང༌། དེས་ལུག་གིས་བལ་གཞན་ཞིག་རྙེད་ནས་དེས་སྔ་མ་བོར་ཏེ་ཕྱི་མ་ཁྱེར་ནས་\r
སོང་བ་སྟེ། དེ་ལྟར་ན། ཉེས་པ་མེད་དོ། །བཙུན་པ། དགེ་སློང་གིས་ལུག་གི་བལ་མ་གཏོགས་པར་དེ་ལས་གཞན་པ་མི་རུང་བའི་བལ་རྔ་མོའི་བལ་དང༌། བ་ལང་གི་བལ་དང༌། རའི་\r
བལ་དང༌། རི་དྭགས་ཀྱི་བལ་རྣམས་དང་འདྲེས་པ་མི་རུང་བ་ཞིག་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུག་གི་བལ་དཔག་ཚད་གསུམ་ལས་འདས་པར་\r
འཚལ་བ་དང༌། མཚན་འཕོས་ཏེ་དགེ་སློང་མར་གྱུར་ལ་མཚམས་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ལུག་གི་བལ་དཔག་ཚད་གསུམ་ལས་འདས་\r

\r
པར་འཚལ་བ་དང༌། མཚན་འཕོས་ཏེ་དགེ་སློང་མར་གྱུར་ནས་མཚམས་ལས་འདས་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་ལུག་གི་བལ་དཔག་ཚད་\r
གསུམ་ལས་འདས་པར་རྒྱང་གྲགས་ལ་རྒྱང་གྲགས་སུ་འདུ་ཤེས་ཏེ་འཚལ་ན། ཅིར་འགྱུར། སྤང་བར་འགྱུར་རོ། །རྒྱང་གྲགས་ལ་རྒྱང་གྲགས་མ་ལགས་པར་འདུ་ཤེས་ན། ཅིར་འགྱུར།\r
ཉེས་བྱས་སུ་འགྱུར་རོ། །རྒྱང་གྲགས་མ་ལགས་པ་ལ་རྒྱང་གྲགས་སུ་འདུ་ཤེས་ན། ཅིར་འགྱུར། ཉེས་བྱས་སོ། །རྒྱང་གྲགས་མ་ལགས་པ་ལ་རྒྱང་གྲགས་མ་ལགས་པར་འདུ་ཤེས་ན།\r
ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ཞིག་གིས་ལུག་གི་བལ་ཞིག་བཙལ་ཏེ་མཆིས་ནས་བསྙེན་པར་མ་རྫོགས་པར་མཚམས་ལས་འདས་ན། ཅིར་འགྱུར།\r
ཉེས་བྱས་སོ། །བསྙེན་པར་མ་རྫོགས་པར་འཚལ་ནས་བསྙེན་པར་རྫོགས་པར་མཚམས་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཚལ་ནས་བསྙེན་པར་\r
རྫོགས་ཏེ་མཚམས་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཚལ་ནས་བསྙེན་པར་རྫོགས་ཀར་མཚམས་ལས་འདས་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་ཀར་འཚལ་ཏེ་བསྙེན་པར་རྫོགས་ནས་མཚམས་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་འཚལ་ནས་བསྙེན་པར་རྫོགས་ནས་མཚམས་\r

\r
ལས་འདས་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་ཏེ་འཚལ་ལ་བསྙེན་པར་མ་རྫོགས་པར་མཚམས་ལས་འདས་ན། ཅིར་འགྱུར།\r
ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པའོ། །བཙུན་པ།\r
དགེ་སློང་གིས་ལུག་གི་བལ་དཔག་ཚད་གསུམ་ལས་འདས་པར་འཕྲིན་པ་ལ་བསྐུར་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་\r
དང༌། གཅིག་ནས་གཅིག་ཏུ་བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། དམུས་ལོང་རྣམས་\r
ལ་བསྐུར་ན། ཐམས་ཅད་ཉེས་བྱས་སུ་འགྱུར་རོ། །ཇི་ལྟར་དགེ་སློང་གིས་ལུག་གི་བལ་དཔག་ཚད་གསུམ་ལས་འདས་ན། སྤང་བའི་ལྟུང་བར་འགྱུར་བ་དེ་བཞིན་དུ་བསླབ་པ་\r
བྱིན་པ་ལ་ཡང་སྤང་བའི་ལྟུང་བར་འགྱུར་རོ། །དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སུ་འགྱུར་རོ།། །།\r
འདུལ་བ་གཞུང་དམ་པ་བམ་པོ་བཞི་པ། མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །\r

\r
ན་བ་དང་ནི་འགྲོ་བ་རྣམས། །ཁྱིམ་བདག་དག་ལ་སོགས་པ་སྟེ། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་\r
འདས་ཀྱིས་ཡང་དགེ་སློང་གིས་གཉེན་མ་ལགས་པའི་དགེ་སློང་མ་ལ་ལུག་གི་བལ་འཁྲུར་སྩལ་ན། སྤང་བའི་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་\r
འཕྲིན་གྱིས་ལུག་གི་བལ་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་\r
འཁྲུར་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་ལ་ལུག་གི་བལ་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། ལྐུགས་པ་དང༌། འོན་པ་རྣམས་ལ་འཁྲུར་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་\r
ཁྱིམ་པ་མོ་ལ་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་མ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་\r
བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དུ་སོང་བ་རྣམས་དང༌། རྐུན་གནས་དང༌། སྔར་འཁྲུགས་པ་རྣམས་ལ་འཁྲུར་བཅུག་ན། ཐམས་ཅད་\r

\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་དགེ་འདུན་དབྱེན་བགྱིད་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་ལ་འཁྲུར་\r
སྩལ་ན། ཅིར་འགྱུར། སྤང་བར་འགྱུར་རོ། །བསླབ་པ་སྩལ་པ་ཞིག་གིས་གཉེན་མ་ལགས་པའི་དགེ་སློང་མ་ལ་དེ་བཞིན་དུ་ལུག་གི་བལ་འཁྲུར་སྩལ་ན། ཅིར་འགྱུར། སྤང་བར་\r
འགྱུར་རོ། །མདོར་ན། ཐུན་མོང་དག་དང་བཀྲུས་པ་དང༌། །དེ་བཞིན་དགེ་འདུན་མཚན་གཉིས་དང༌། །མི་རུང་བ་དང་སྤང་བ་དང༌། །མི་ཤེས་པ་ཡང་དེ་བཞིན་ཏེ། །བདུན་པ་དང་ནི་\r
བཞི་པ་དང༌། །དགེ་སློང་མ་ནི་ཐ་མའོ། །བཙུན་པ། དགེ་སློང་གིས་ལུག་གི་བལ་ཐུན་མོང་བ་ཞིག་འཁྲུར་སྩལ་ན། ཅིར་འགྱུར། ཉེས་བྱས་སོ། །བཀྲུས་པ་ཞིག་འཁྲུར་སྩལ་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ལུག་གི་བལ་ཞིག་འཁྲུར་སྩལ་ན། ཅིར་འགྱུར། ཉེས་བྱས་སོ། །དེ་སྟེ་གང་ཟག་གིས་ཡོངས་སུ་སྤྱད་པ་ཞིག་ཡིན་ཏེ་\r
ཡོངས་སུ་སྤྱད་ནས་དྲི་མ་ཅན་དུ་གྱུར་ན་ནི། ཉེས་བྱས་སོ། །འོན་ཏེ་མལ་སྟན་གྱི་དངོས་པོ་ཞིག་འཁྲུར་བཅུག་ན་ནི། ཉེས་པ་མེད་དོ། །བཙུན་པ། དགེ་སློང་གིས་གཉེན་མ་ལགས་པའི་དགེ་\r
སློང་ལ་ལུག་གི་བལ་ཞིག་འཁྲུར་སྩལ་པ་དང༌། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་ལ་\r

\r
ལུག་གི་བལ་ཞིག་འཁྲུར་སྩལ་པ་དང༌། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། བཙུན་པ། བཅོམ་ལྡན་འདས་ཀྱིས་དགེ་སློང་གིས་གཉེན་མ་ལགས་པའི་\r
དགེ་སློང་མ་ལ་ལུག་གི་བལ་འཁྲུར་སྩལ་ན། སྤང་བའི་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་ལུག་གི་བལ་འཁྲུར་\r
སྩལ་ཀྱང་སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མི་རུང་བ་དང་འདྲེས་པ་འཁྲུར་བཅུག་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་\r
བལ་དང༌། རི་དྭགས་ཀྱི་བལ་ཏེ། དེ་དག་དང་འདྲེས་པ་ཞིག་འཁྲུར་བཅུག་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྤང་བའི་ལུག་གི་བལ་འཁྲུར་སྩལ་ན། ཅིར་འགྱུར། དེ་\r
སྟེ་མ་སྤངས་པར་གྱུར་ན་ནི། སྤང་བའི་ལྟུང་བར་འགྱུར་རོ། །འོན་ཏེ་སྤངས་པར་གྱུར་པ་ཞིག་ན་ནི། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གཞན་གྱི་ལུག་གི་བལ་ཞིག་འཁྲུར་སྩལ་\r
ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པར་ལུག་གི་བལ་ཞིག་འཁྲུར་སྩལ་ལ། བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པར་འཁྲུར་སྩལ་ལ། བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པར་འཁྲུར་སྩལ་ལ་བསྙེན་པར་རྫོགས་ཏེ་ལགས་ན། ཅིར་འགྱུར། ཉེས་\r

\r
བྱས་སོ། །བསྙེན་པར་རྫོགས་ཀར་འཁྲུར་སྩལ་ན། བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཁྲུར་སྩལ་ལ།\r
བསྙེན་པར་རྫོགས་ནས་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་འཁྲུར་སྩལ་ལ། བསྙེན་པར་རྫོགས་ནས་ལགས་ན། ཅིར་འགྱུར། སྤང་བར་འགྱུར་རོ། །བསྙེན་\r
པར་རྫོགས་པ་ན་འཁྲུར་སྩལ་ལ། བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པ་ལ་གཉེན་མ་ལགས་པར་འདུ་\r
ཤེས་ཏེ་ལུག་གི་བལ་འཁྲུར་སྩལ་ན། ཅིར་འགྱུར། སྤང་བར་འགྱུར་རོ། །གཉེན་མ་ཡིན་པ་ལ་གཉེན་དུ་འདུ་ཤེས་ན། ཉེས་པ་མེད་དོ། །གཉེན་ལ་གཉེན་མ་ཡིན་པར་འདུ་ཤེས་\r
ན། ཉེས་བྱས་སོ། །གཉེན་ལ་གཉེན་དུ་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་བསྙེན་པར་རྫོགས་མ་ལ་བསྙེན་པར་རྫོགས་མར་འདུ་ཤེས་ཏེ་ལུག་གི་བལ་འཁྲུར་\r
སྩལ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་མ་ལ་བསྙེན་པར་མ་རྫོགས་མར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་མ་ལ་བསྙེན་\r
པར་རྫོགས་མར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་མ་ལ་བསྙེན་པར་མ་རྫོགས་མར་འདུ་ཤེས་ན། ཉེས་བྱས་སུ་འགྱུར་རོ། །དགེ་སློང་གིས་གཉེན་མ་ལགས་\r

\r
པའི་དགེ་སློང་མ་ལ་ལུག་གི་བལ་འཁྲུར་སྩལ་ན། ཅིར་འགྱུར། སྤང་བར་འགྱུར་རོ། །དགེ་སློང་མ་དང༌། དགེ་ཚུལ་མ་དང༌། ཁྱིམ་པ་མོ་དང༌། མུ་སྟེགས་ཅན་དགེ་སྦྱོང་གཞན་སྤྱད་པ་པ་དང༌།\r
ཀུན་ཏུ་རྒྱུ་བ་དང༌། དེ་བཞིན་དུ་འགྲོ་བ་གཞན་དུ་གནས་པ་རྣམས་ལ་འཁྲུར་བཅུག་ན། ཐམས་ཅད་ཉེས་བྱས་སུ་འགྱུར་རོ། །དགེ་སློང་མས་དགེ་སློང་དང༌། དགེ་ཚུལ་ཕ་དང༌། འདི་ལས་ཕྱིའི་\r
མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་དང༌། ཀུན་ཏུ་རྒྱུ་བ་དང༌། དེ་བཞིན་དུ་འགྲོ་བ་གཞན་དུ་གནས་པ་རྣམས་ལ་འཁྲུར་སྩལ་ན། ཅིར་འགྱུར། ཉེས་བྱས་སོ། །ཁྱིམ་བདག་\r
དང༌། ཁྱིམ་བདག་མོ་ལ་ཡང་ཉེས་བྱས་སུ་འགྱུར་རོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་ཏེ། བཙོ་བ་དང་རྨེལ་བའང་དེ་བཞིན་དུ་ཤེས་པར་བྱའོ། །\r
མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པའོ། །སངས་རྒྱས་བཅོམ་ལྡན་འདས་\r
ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བདག་གི་ལག་གིས་གསེར་རམ་དངུལ་བླངས་སམ། ལེན་དུ་སྩལ་ན། སྤང་བའི་ལྟུང་\r
བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལ་གསེར་དང་དངུལ་ལེན་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌།\r

\r
གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་ལེན་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གསེར་རམ་དངུལ་\r
སྨྱོན་པ་ཞིག་ལེན་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། དིག་པ་དང༌། ལྐུགས་པ་དང༌། འོན་པ་རྣམས་ལེན་དུ་བཅུག་\r
ན༑ ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལས་གསེར་རམ་དངུལ་བླངས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌།\r
ནད་ཀྱིས་གཟིར་བ་དང༌། ལྐུགས་པ་དང༌། འོན་པ་དང༌། ར་རོ་བ་དང༌། མྱོས་པ་དང༌། འགྲོ་བ་གཞན་དུ་གནས་པ་རྣམས་ལས་གསེར་རམ་དངུལ་བླངས་སམ། ལེན་དུ་བཅུག་ན། ཐམས་\r
ཅད་ཉེས་བྱས་སུ་འགྱུར་རོ། །མདོར་ན། མི་ཉེ་མཚན་དང་མ་ཤ་དང༌། །བཞི་པ་དང་ནི་བདུན་པ་དང༌། །བརྒྱད་དང་ཁྱིམ་པ་ལ་སོགས་པ། །ཁྱིམ་པ་གཞན་དང་དགེ་སློང་མ། །\r
བཙུན་པ། དགེ་སློང་གིས་གསེར་དང་དངུལ་བླངས་སམ། ལེན་དུ་སྩལ་ན་ཡང་སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དོ། །གནས་མི་ཉེ་བ་ནས་བླངས་པ་དང༌།\r
ཡོ་བྱད་གཞན་དུ་འདུ་ཤེས་པའོ། །བཙུན་པ། དགེ་སློང་གིས་གསེར་དང་དངུལ་ལེན་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། སྤང་བར་འགྱུར་རོ། །བཙུན་\r

\r
པ༑ དགེ་སློང་མས་གསེར་དང༌། དངུལ་ལེན་པ་ན། མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་གསེར་གྱི་མ་ཤའམ་དངུལ་གྱི་\r
མ་ཤ་བླངས་ན། ཅིར་འགྱུར། སྤང་བར་འགྱུར་རོ། །དེ་སྟེ་ལྕགས་ཀྱི་མ་ཤའམ། ཟངས་ཀྱི་མ་ཤ་བླངས་སམ། ལེན་དུ་བཅུག་ན། ཉེས་བྱས་སུ་འགྱུར་རོ། །བཙུན་པ། དགེ་\r
སློང་གིས་གསེར་ལ་གསེར་དུ་འདུ་ཤེས་ཏེ་བླངས་ན། ཅིར་འགྱུར། སྤང་བར་འགྱུར་རོ། །གསེར་ལ་གསེར་མ་ཡིན་པར་འདུ་ཤེས་ན། ཉེས་པ་མེད་དོ། །གསེར་མ་ལགས་\r
པ་ལ་གསེར་དུ་འདུ་ཤེས་ན། ཅིར་འགྱུར། ཉེས་བྱས་སོ། །གསེར་མ་ཡིན་པ་ལ་གསེར་མ་ཡིན་པར་འདུ་ཤེས་ན། ཉེས་པ་མེད་དོ། །བཙུན་པ། བསྙེན་པར་མ་རྫོགས་པར་\r
གསེར་དང་དངུལ་ཞིག་བསླངས་ནས་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ནས་བསྙེན་པར་རྫོགས་ཀར་ཐོབ་ན། ཅིར་འགྱུར།\r
ཉེས་བྱས་སོ། །བསྙེན་པར་མ་རྫོགས་པར་བསླངས་ལ་བསྙེན་པར་རྫོགས་ཏེ་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་ཐོབ་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཏེ་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བསླངས་ལ་བསྙེན་པར་རྫོགས་ནས་\r

\r
ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་གསེར་དང་དངུལ་མངོན་སུམ་དུ་ཁྱིམ་པ་ལེན་དུ་སྩལ་ན། ཅིར་འགྱུར། སྤང་བའི་ལྟུང་བར་འགྱུར་རོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་\r
ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དགེ་འདུན་གྱི་དབྱེན་བྱས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དུ་\r
སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། ཉེ་བར་ཕྱོགས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་དང༌། བསླབ་པ་བྱིན་པ་རྣམས་\r
ཀྱིས་མངོན་སུམ་དུ་བླངས་སམ། ལེན་དུ་བཅུག་ན། ཐམས་ཅད་སྤང་བའི་ལྟུང་བར་འགྱུར་རོ། །བཙུན་པ། དགེ་སློང་བདག་གིས་གསེར་དང་དངུལ་བླངས་སམ། ལེན་དུ་སྩལ་ཀྱང་\r
ནོངས་པར་མི་འགྱུར་པ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དེ་ནི། དགེ་སློང་གི་གསེར་དང་དངུལ་བླངས་ཀྱང་བདག་གིར་བྱ་བའི་སེམས་མ་བསྐྱེད་པ་སྟེ། དེ་ཕྱིར་མི་\r
རུང་བས་རུང་བའི་དངོས་པོ་གཞན་བླང་ངོ༌། །སྙམ་ནས་བླངས་པའོ། །བཙུན་པ། དགེ་སློང་གིས་གཞན་གྱི་སླད་དུ་གསེར་དང་དངུལ་བླངས་ན། ཅིར་འགྱུར། ཉེས་བྱས་སོ། །བཙུན་པ།\r

\r
བསླབ་པ་སྩལ་པས་གསེར་དང་དངུལ་བླངས་སམ། ལེན་དུ་སྩལ་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་སློང་མས་གསེར་དང་དངུལ་བདག་གི་ལག་གིས་བླངས་\r
སམ། ལེན་དུ་སྩལ་ན། ཅིར་འགྱུར། སྤང་བའི་ལྟུང་བར་འགྱུར་རོ། །བཙུན་པ། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་དག་གིས་གསེར་དང་དངུལ་བདག་གིས་བླངས་སམ།\r
ལེན་དུ་སྩལ་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་\r
པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཅོམ་ལྡན་འདས་ཀྱིས་ཡང་དགེ་སློང་གང་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། སྤང་བའི་ལྟུང་བར་\r
འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལས་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌།\r
གཞན་གྱི་ཕྱིར་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པའོ། །བཙུན་པ། དགེ་སློང་གིས་སྨྱོན་པ་དང་ལྷན་ཅིག་ཏུ་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་དང༌། ལྐུགས་པ་དང༌། དེ་བཞིན་དུ་འགྲོ་བ་གཞན་དུ་གནས་པ་ལྷན་ཅིག་ཏུ་ནོར་\r

\r
རྣམ་པ་སྣ་ཚོགས་ཀྱིས་སྤོགས་བྱས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། མཚན་དང་བཞི་པ་བདུན་དེ་ལྟར། །དེ་བཞིན་དུ་ཡང་བསླབ་པ་དང༌། །འདྲ་\r
བ་དང་ནི་གཉེན་པ་དང༌། །དགེ་སློང་མ་ནི་ཐ་མ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་གིས་ནོར་རྣམ་པ་སྣ་ཚོགས་ཀྱིས་སྤོགས་\r
བགྱིད་པ་ན། མཚན་འཕོས་ཏེ་དགེ་སློང་མར་གྱུར་པ་དང་རྙེད་པ་མངོན་པར་གྲུབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་ནོར་རྣམ་པ་སྣ་ཚོགས་ཀྱིས་སྤོགས་བགྱིད་\r
པ་ལས། མཚན་འཕོས་ཏེ་དགེ་སློང་དུ་གྱུར་ནས་རྙེད་པ་གྲུབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ནོར་རྣམ་པ་སྣ་ཚོགས་ཀྱིས་སྤོགས་\r
བགྱིས་ན། ཅིར་འགྱུར། །སྤང་བར་འགྱུར་རོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་\r
ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པར་ནོར་རྣམ་པ་སྣ་ཚོགས་ཀྱིས་སྤོགས་བགྱིས་ནས་བསྙེན་པར་མ་རྫོགས་\r
པར་རྙེད་པ་མངོན་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་མངོན་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་\r

\r
པར་མ་རྫོགས་པར་བཤམས་ལ་བསྙེན་པར་རྫོགས་ཏེ་མངོན་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་མངོན་པར་གྲུབ་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་མངོན་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་\r
ནས་མངོན་པར་གྲུབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པས་བཤམས་ལ་བསྙེན་པར་མ་རྫོགས་པ་ན་མངོན་པར་གྲུབ་ན། ཅིར་འགྱུར། ཉེས་བྱས་སོ། །བཙུན་པ།\r
བསླབ་པ་སྩལ་པས་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། ཅིར་འགྱུར། སྤང་བར་འགྱུར་རོ། །བཙུན་པ། གཉེན་དང་ལྷན་ཅིག་ཏུ་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་ནོར་རྣམ་པ་སྣ་ཚོགས་ཀྱིས་སྤོགས་བགྱིས་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདྲ་བས་འདྲ་བ་བརྗེས་ན། ཉེས་པ་མེད་དོ།\r
བཙུན་པ། དགེ་སློང་མས་ནོར་རྣམ་པ་སྣ་ཚོགས་ཀྱིས་སྤོགས་བགྱིད་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སོ། །བསླབ་པའི་\r
གནས་འདིར་ཇི་ལྟ་བ་དེ་ལྟར་ཉོ་བ་དང༌། བཙོང་པ་ཡང་རྒྱས་པར་བྱའོ། །མདོར་ན། དེ་ཉིད་དང་ནི་སྟོར་བ་དང༌། །ཡུལ་གཞན་མུ་སྟེགས་ཅན་རྣམས་དང༌། །མ་བསྲེགས་པ་དང་དཀར་པོ་དང༌། །སྨྱོན་པ་\r

\r
མཚན་དང་འཕྲིན་པ་དང༌། །ཡོད་དང་འཚོ་བ་དགེ་སློང་མ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། ལྷུང་བཟེད་དེ་ཉིད་བཅངས་\r
ན༑ ནོངས་པར་འགྱུར་བ་དང༌། དེ་ཉིད་བཅངས་བས་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དགེ་སློང་གིས་ལྷུང་བཟེད་ཆེན་པོ་ཞིག་བཅངས་པ་ན།\r
མཚན་འཕོས་ཏེ་དགེ་སློང་མར་གྱུར་ནས་བཅངས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྤང་བའི་ལྟུང་བཟེད་སྟོར་བར་གྱུར་ན། ལྟུང་བ་བཤགས་པར་བགྱིའམ། ཨུ་\r
པ་ལི། བཤགས་པར་བྱའོ། །ནོངས་པ་བཤགས་ནས་སླད་རྙེད་ན། སྤང་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགུང་བཅུ་ལས་འདས་\r
པར་ལྷུང་བཟེད་ལྷག་པ་མ་འཆང་ཞིག །ཅེས་གསུངས་ན། བཙུན་པ། དགེ་སློང་གིས་དགུང་བཅུ་ལས་འདས་པར་ལྷུང་བཟེད་ལྷག་པ་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི་\r
ཡོད་དེ། ཇི་ལྟར་དགེ་སློང་གིས་ཡུལ་གཞན་དུ་དགེ་སློང་ལ་ལྷུང་བཟེད་ཅིག་བསྐུར་བར་བྱས་ནས་དེས་ལྷུང་བཟེད་དེ་ཤིན་ཏུ་ཡུན་རིང་པོར་བཅངས་ཀྱང་ཉེས་པ་མེད་དོ། །བཙུན་པ། དགེ་སློང་\r
གིས་མུ་སྟེགས་ཅན་གྱིས་ལྷུང་བཟེད་བཅངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་མ་བསྲེགས་པའམ། ལྷུང་བཟེད་ཆུང་ངུའམ། ལྷུང་བཟེད་ཆེན་པོ་བཅངས་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་དཀར་པོ་བཅངས་ན། ཅིར་འགྱུར། ཉེས་བྱས་སོ། །དགེ་སློང་གིས་ལྷུང་བཟེད་རྙེད་མ་ཐག་ཏུ་སྨྱོས་པར་གྱུར་ན། གང་ནས་\r
བཟུང་སྟེ་དགུང་བཅུར་བགྲང་བར་བགྱི། གང་གི་ཚེ་རང་གི་སེམས་སླར་རྙེད་པ་དེ་ནས་གཟུང་ངོ༌། །བཙུན་པ། དགེ་སློང་གིས་དགུང་བཅུ་ལས་འདས་པར་ལྷུང་བཟེད་ལྷག་པ་བཅངས་ཀྱང་སྤང་པར་\r
མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དགེ་སློང་གིས་ལྷུང་བཟེད་རྙེད་ནས་ཞག་བཅུ་ལོན་པ་དང་མཚན་འཕོས་ཏེ་དགེ་སློང་མར་གྱུར་ན། ཉེས་པ་མེད་དོ། །བཙུན་པ། དགེ་\r
སློང་མས་དགུང་བཅུ་ལས་འདས་པར་ལྷུང་བཟེད་ལྷག་པ་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དགེ་སློང་མ་དེ་ལྷུང་བཟེད་རྙེད་མ་ཐག་ཏུ་མཚན་\r
འཕོས་ཏེ་དགེ་སློང་དུ་གྱུར་ན། ཉེས་པ་མེད་དོ། །བཙུན་པ། དགེ་སློང་གིས་ཤིན་ཏུ་རིང་བར་ལྷུང་བཟེད་ལྷག་པ་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་\r
ཡང་དགེ་སློང་གིས་དགེ་སློང་ལ་ལྷུང་བཟེད་ཀྱི་ཕྱིར་འཕྲིན་པ་བཏང་བ་དེས་ལྷུང་བཟེད་བླངས་ཏེ་ཤིན་ཏུ་རིང་བར་བཅངས་ཀྱང་ཉེས་པ་མེད་དོ། །བཙུན་པ། དགེ་སློང་གིས་ལྷུང་བཟེད་གཅིག་\r
མཆིས་ལ་མཆིས་བཞིན་དུ་ལྷུང་བཟེད་གཅིག་པོ་དེ་སྤང་བར་འགྱུར་བ་མཆིས་སམ། ཨུ་པ་ལི། ཡོད་དེ། བྱིན་གྱིས་མ་བརླབས་པར་བཅངས་པའོ། །དགེ་སློང་གིས་ནམ་འཚོའི་བར་དུ་ལྷུང་བཟེད་\r

\r
ལྷག་པ་བཅངས་ཀྱང་སྤང་བར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་དེ་ཞག་བཅུར་མ་ལོན་པར་དུས་བྱས་པའོ། །བཙུན་པ། བསླབ་པ་སྩལ་པ་\r
དགུང་བཅུ་ལས་འདས་པར་ལྷུང་བཟེད་ལྷག་པ་བཅངས་ན། ཅིར་འགྱུར། སྤང་བར་འགྱུར་རོ། །དགེ་སློང་མས་ཞག་བཅུ་ལས་འདས་པར་ལྷུང་བཟེད་ལྷག་པ་བཅངས་ན། སྤང་བའི་ལྷུང་བར་\r
འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བའོ། །དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་\r
ལྷན་པ་ལྔ་ལས་ཉུང་བའི་ལྷུང་བཟེད་སྤྱད་དུ་ཡོད་བཞིན་དུ་ལྷུང་བཟེད་གཞན་བཙལ་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལས་ལྷུང་བཟེད་གཉིས་\r
པ་བཙལ་ཏེ་ལྷུང་བཟེད་རྙེད་ན། ཅིར་འགྱུར། ཉེས་བྱས་སོ། །འཕྲིན་པ་ལས་ཇི་ལྟ་བ་དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་པ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལས་ལྷུང་བཟེད་གཉིས་པ་བཙལ་ན། ཅིར་འགྱུར། ལྷུང་བཟེད་རྙེད་ན། ཉེས་བྱས་སུ་འགྱུར་རོ། །དེ་བཞིན་དུ་སེམས་འཁྲུགས་པ་དང༌།\r

\r
ནད་ཀྱིས་གཟིར་བ་དང༌། དིག་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ལས་ལྷུང་བཟེད་གཉིས་པ་བཙལ་ཏེ་ལྷུང་བཟེད་རྙེད་ན། ཐམས་ཅད་ཉེས་བྱས་སུ་འགྱུར་\r
རོ། །མདོར་ན། མུ་སྟེགས་ཅན་དང་ཟ་མ་མཚན། །རྣམ་པ་བདུན་ཡང་དེ་བཞིན་ཏེ། །ཐུན་མོང་པ་དང་བཞི་པ་དང༌། །ཡོ་བྱད་རྣམས་དང་དགེ་སློང་མ། །བཙུན་པ། དགེ་སློང་གིས་འདི་ལ་གཞན་ཕྱིའི་\r
མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་ལས་ལྷུང་བཟེད་གཉིས་པ་བླངས་ནས་ལྷུང་བཟེད་གཉིས་པ་ཐོབ་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་མུ་སྟེགས་ཅན་གྱི་སྣོད་ཅིག་གང་གིས་སྙེད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟ་མ་ལས་ལྷུང་བཟེད་གཉིས་པ་བཙལ་ཏེ་ལྷུང་བཟེད་རྙེད་\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་ཕ་དང༌། མ་ནིང་མ་དང༌། མཚན་གཉིས་པ་རྣམས་ལས་བཙལ་ཏེ་ལྷུང་བཟེད་ཐོབ་ན། ཉེས་བྱས་སུ་འགྱུར་རོ། །བཙུན་པ། དགེ་\r
སློང་གིས་ལྷུང་བཟེད་སྤྱད་པ་མཆིས་བཞིན་དུ་ལྷུང་བཟེད་གཞན་བླངས་པ་དང༌། དེའི་མཚན་འཕོས་ཏེ་དགེ་སློང་མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་\r
སློང་མས་ལྷུང་བཟེད་མཆིས་བཞིན་དུ་གཉིས་པ་བཙལ་པ་ལས། མཚན་འཕོས་ཏེ་དགེ་སློང་དུ་གྱུར་ནས་རྙེད་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་\r

\r
ལྷུང་བཟེད་མཆིས་བཞིན་དུ་ཁྱིམ་བདག་གམ། ཁྱིམ་བདག་གི་མཆིས་བྲང་ལས་ལྷུང་བཟེད་གཉིས་པ་ཚོལ་བ་ན། དེ་གཉིས་མཚན་འཕོས་ཏེ་མཚན་འཕོས་\r
ནས་རྙེད་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་ཁྱིམ་བདག་གམ། ཁྱིམ་བདག་གི་མཆིས་བྲང་ལས་ལྷུང་བཟེད་གཉིས་པ་སློང་བ་ན། དེ་གཉིས་མཚན་འཕོས་\r
ཏེ་མཚན་འཕོས་ནས་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་མ་རྫོགས་པར་བསླངས་ལ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་\r
པར་མ་རྫོགས་པར་བསླངས་ལ་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ལ། བསྙེན་པར་རྫོགས་ནས་ཐོབ་ན། ཅིར་འགྱུར།\r
ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཏེ་ཐོབ་ན། ཅིར་འགྱུར་\r
ཉེས་བྱས་སོ། །བསྙེན་པར་རྫོགས་ནས་བསླངས་ཏེ་བསྙེན་པར་རྫོགས་པ་ན་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་ནས་བསླངས་ཏེ་བསྙེན་པར་རྫོགས་པར་ཐོབ་ན།\r
ཅིར་འགྱུར། ཉེས་བྱས་སོ། །དགེ་སློང་གཉིས་ཀྱིས་ལྷུང་བཟེད་གཅིག་བསླངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ལྷུང་བཟེད་བསླངས་\r

\r
ནས་ལྷུང་བཟེད་ཐོབ་ན། ཅིར་འགྱུར། སྤང་བར་འགྱུར་རོ། །མི་ལ་མི་མ་ལགས་པར་འདུ་ཤེས་ཏེ་བསླངས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་བསླངས་ན། ཅིར་\r
འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་བསླངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རང་གིས་ཡོ་བྱད་དམ། རིན་གྱིས་ལྷུང་བཟེད་\r
གཉིས་པ་བཙལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་ལྷུང་བཟེད་མཆིས་བཞིན་དུ་ལྷུང་བཟེད་གཉིས་པ་བཙལ་ཏེ་ལྷུང་བཟེད་རྙེད་ན། ཅིར་འགྱུར། སྤང་བར་འགྱུར་\r
རོ། །བཙུན་པ། དགེ་སློང་མས་ལྷུང་བཟེད་མཆིས་བཞིན་དུ་ལྷུང་བཟེད་གཉིས་པ་བཙལ་ཏེ་ལྷུང་བཟེད་རྙེད་ན། ཅིར་འགྱུར། སྤང་བར་འགྱུར་རོ། །དགེ་སློང་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་ཀྱིས་ལྷུང་བཟེད་མཆིས་བཞིན་དུ་ལྷུང་བཟེད་གཉིས་པ་བཙལ་ཏེ་ལྷུང་བཟེད་རྙེད་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་\r
གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་\r
ཀྱིས་ཡང་དགེ་སློང་གང་གཉེན་མ་ལགས་པའི་ཐག་པ་ལ་གོས་འཐག་ཏུ་སྩལ་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལས་འཐག་ཏུ་སྩལ་ན། ཅིར་\r

\r
འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་དང༌། གཞན་གྱི་ཕྱིར་འཐག་ཏུ་བཅུག་\r
ན༑ ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཐ་ག་པ་སྨྱོན་པ་ཞིག་ལ་གོས་འཐག་ཏུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r
དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། མི་མ་ཡིན་པའི་འགྲོ་བའི་གནས་པ་ཐ་ག་པ་རྣམས་ལ་གོས་འཐག་ཏུ་བཅུག་ན། ཐམས་ཅད་ཉེས་\r
བྱས་སོ། །མདོར་ན། མ་ནིང་དག་དང་ཟ་མ་དང༌། །ཐུན་མོང་མཚན་ཡང་དེ་བཞིན་ཏེ། །དེ་ལྟར་མི་རུང་བདུན་པ་དང༌། །བཞི་པ་སློབ་དང་དགེ་སློང་མ། །བཙུན་པ། དགེ་སློང་གིས་ཐ་ག་པ་\r
མ་ནིང་ཞིག་ལ་གོས་འཐག་ཏུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་མ་དང༌། མཚན་གཉིས་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཐུན་མོང་\r
གོས་ཤིག་འཐག་ཏུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཐ་ག་པ་གཉེན་མ་ལགས་བ་ལ་གོས་ཞིག་འཐག་ཏུ་སྩལ་པ་དང༌། དེའི་མཚན་འཕོས་ཏེ་དགེ་སློང་\r
མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་ངམ་དགེ་སློང་མས་ཐ་ག་པ་གཉེན་མ་ལགས་པ་ལ་གོས་ཤིག་འཐག་ཏུ་སྩལ་པ་དང༌། མཚན་འཕོས་\r

\r
ཏེ་མཚན་འཕོས་ནས་བླངས་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་ཐ་ག་པ་གཉེན་མ་ལགས་པ་ལ་གོས་འཐག་ཏུ་སྩལ་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི།\r
ཡོད་དེ། ཇི་ལྟར་ཡང་གོས་ཀྱི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་ཡང་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་\r
གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་རྣམས་འཐག་ཏུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པར་འཐག་ཏུ་སྩལ་\r
ལ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཐག་ཏུ་སྩལ་ལ་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པར་འཐག་ཏུ་སྩལ་ལ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཐག་ཏུ་སྩལ་ལ་བསྙེན་པར་རྫོགས་ཀར་ཐོབ་ན། ཅིར་འགྱུར་\r
ཉེས་བྱས་སོ། །བསྙེན་པར་རྫོགས་ཀར་འཐག་ཏུ་སྩལ་ལ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པས་འཐག་ཏུ་སྩལ་ལ་བསྙེན་པར་རྫོགས་\r
པས་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པས་འཐག་ཏུ་སྩལ་ལ་བསྙེན་པར་མ་རྫོགས་པས་ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་\r

\r
སློང་གིས་མི་མ་ལགས་པ་ལ་མི་མ་ལགས་པར་འདུ་ཤེས་ཏེ་འཐག་ཏུ་སྩལ་ན། ཅིར་འགྱུར། ཉེས་བྱས་སོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་\r
སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་ལ་མིར་འདུ་ཤེས་ཏེ་འཐག་ཏུ་སྩལ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་\r
གིས་གཉེན་མ་ལགས་པར་འདུ་ཤེས་ཏེ་འཐག་ཏུ་སྩལ་ན། ཅིར་འགྱུར། སྤང་བར་འགྱུར་རོ། །གཉེན་མ་ཡིན་པ་ལ་གཉེན་དུ་འདུ་ཤེས་ན། ཉེས་པ་མེད་དོ། །གཉེན་ལ་གཉེན་མ་\r
ཡིན་པར་འདུ་ཤེས་ཏེ་འཐག་ཏུ་བཅུག་ན། ཉེས་བྱས་སུ་འགྱུར་རོ། །གཉེན་ལ་གཉེན་དུ་འདུ་ཤེས་ཏེ་འཐག་ཏུ་བཅུག་ན། ཉེས་པ་མེད་དོ། །བཙུན་པ། བསླབ་པ་སྩལ་པས་\r
ཐ་ག་པ་གཉེན་མ་ལགས་པ་ལ་གོས་ཤིག་འཐག་ཏུ་སྩལ་ཏེ་གོས་ཐོབ་ན། ཅིར་འགྱུར་རོ། །སྤང་བར་འགྱུར་རོ། །དགེ་སློང་ལ་ཇི་ལྟ་བ་བཞིན་དུ་དགེ་སློང་མ་ལ་ཡང་སྔ་མ་བཞིན་ཏེ།\r
ཇི་ལྟར་བསླབ་པའི་གནས་སྔ་མ་བཞིན་པ་ནས་བསྙེན་པར་རྫོགས་ཀར་རྙེད་ན། ཅིར་འགྱུར། ཉེས་བྱས་སོ། །ཞེས་བྱ་བའི་བར་དུའོ། །བསྙེན་པར་མ་རྫོགས་པར་རྣམ་པར་རྟོག་པ་\r
བསྐྱེད་ནས་བསྙེན་པར་རྫོགས་པས་རྙེད་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པས་རྣམ་པར་རྟོག་པ་བསྐྱེད་ལ་བསྙེན་པར་རྫོགས་ཀར་ཐོབ་ན། ཅིར་འགྱུར།\r

\r
ཉེས་བྱས་སོ། །བསྙེན་པར་མ་རྫོགས་པས་རྣམ་པར་རྟོག་པ་བསྐྱེད་ལ་བསྙེན་པར་རྫོགས་ཏེ་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྣམ་པར་རྟོག་པ་བསྐྱེད་ལ་བསྙེན་\r
པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྣམ་པར་རྟོག་པ་བསྐྱེད་ལ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་པས་རྣམ་པར་རྟོག་པ་བསྐྱེད་ལ་བསྙེན་པར་རྫོགས་པས་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པས་རྣམ་པར་རྟོག་པ་བསྐྱེད་ལ་བསྙེན་པར་མ་རྫོགས་པར་\r
ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་རྣམ་པར་རྟོག་པ་བསྐྱེད་ནས་གོས་མངོན་དུ་གྲུབ་ན། ཅིར་འགྱུར། སྤང་བར་འགྱུར་རོ། །མི་ལ་\r
མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །\r
བཙུན་པ། དགེ་སློང་གིས་གཉེན་མ་ལགས་པའི་ཐ་ག་པ་ལ་གཉེན་མ་ལགས་པར་འདུ་ཤེས་ཏེ་རྣམ་པར་རྟོག་པ་བསྐྱེད་ནས་གོས་མངོན་དུ་གྲུབ་ན། ཅིར་འགྱུར། སྤང་བར་འགྱུར་རོ། །གཉེན་\r
མ་ལགས་པ་ལ་གཉེན་ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །གཉེན་ལ་གཉེན་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །གཉེན་ལ་གཉེན་དུ་འདུ་\r

\r
ཤེས་ན། ཉེས་པ་མེད་དོ། །བསླབ་པ་སྩལ་པས་རྣམ་པར་རྟོག་པ་བསྐྱེད་ནས་གོས་མངོན་དུ་གྲུབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་\r
སློང་མས་རྣམ་པར་རྟོག་པ་བསྐྱེད་དེ་གོས་མངོན་དུ་གྲུབ་ན། ཅིར་འགྱུར། སྤང་བར་འགྱུར་རོ། །དགེ་ཚུལ་ཕ་དང༌། དགེ་ཚུལ་མ་རྣམས་ཀྱིས་རྣམ་པར་རྟོག་པ་བསྐྱེད་དེ་གོས་མངོན་དུ་གྲུབ་ན།\r
ཅིར་འགྱུར། ཉེས་བྱས་སོ། །མདོར་ན། །འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་\r
པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་དགེ་སློང་ལ་གོས་ཤིག་སྩལ་ནས་འཕྲོག་\r
གམ་འཕྲོག་ཏུ་སྩལ་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་འཕྲོག་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་\r
བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་དང༌། གཞན་གྱི་ཕྱིར་འཕྲོག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ལ་\r
གོས་ཤིག་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ལ་\r

\r
གོས་བྱིན་པ་ལས་སླར་འཕྲོག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་འདི་ལས་སླད་རོལ་གྱི་མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་བ་དང༌། ཀུན་\r
ཏུ་རྒྱུ་བ་རྣམས་ལ་གོས་སྩལ་པ་ལས་སླར་འཕྲོག་ན། ཅིར་འགྱུར། ཐམས་ཅད་ཉེས་བྱས་སོ། །བཙུན་པ། འགྲོ་བ་གཞན་དུ་གནས་པ་ཞིག་ལ་གོས་སྩལ་བ་ལས་འཕྲོག་ན། ཅིར་འགྱུར།\r
ཉེས་བྱས་སོ། །མདོར་ན། ཁྱིམ་པ་དག་ལ་སོགས་པ་དང༌། །ཐུན་མོང་མཚན་ཡང་དེ་བཞིན་ཏེ། །མ་ཆོག་མི་རུང་དེ་བཞིན་དུ། །བཞི་པ་བདུན་པ་དེ་ལྟར་རོ། །བཙུན་པ། དགེ་སློང་གིས་ཁྱིམ་\r
པ་ལ་གོས་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌།\r
དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སྔར་འཁྲུགས་པ་དང༌། སྔོན་ཉེས་པ་བྱུང་བ་རྣམས་ལ་གོས་ཤིག་བྱིན་པ་\r
གོས་ཤིག་འཕྲོག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཕ་མ་དང༌། མི་གནས་པ་དང༌། སོ་སོར་གནས་པ་དང༌། སྔར་འཁྲུགས་པའི་དགེ་སློང་རྣམས་\r
ལ་གོས་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །དགེ་འདུན་གྱིས་དབྱེན་གྱིས་པ་དང༌། དེ་ལ་ཉེ་བར་ཕྱོགས་པ་དང༌། བསླབ་པ་བྱིན་པ་རྣམས་ལ་གོས་ཤིག་\r

\r
བྱིན་པ་ལས་ཁྱིམ་པ་འཕྲོག་ཏུ་བཅུག་ན། ཐམས་ཅད་ཀྱང་སྤང་བའི་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློང་མ་དང༌།\r
དགེ་ཚུལ་མ་དང༌། དགེ་ཚུལ་ཕ་རྣམས་ལ་གོས་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ཞིག་ལ་གོས་སྩལ་ནས་\r
ཁྱིམ་པ་ཞིག་འཕྲོག་ཏུ་སྩལ་ན། ཅིར་འགྱུར། སྤང་བའི་ལྟུང་བར་འགྱུར་རོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་\r
བཅོམ་པ་བསད་པ་དང༌། དགེ་འདུན་གྱིས་དབྱེན་བྱས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌།\r
རྐུན་གནས་པ་དང༌། སོ་སོར་གནས་པ་དང༌། མི་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་དང༌། ཉེ་བར་ཕྱོགས་པ་དང༌། བསླབ་པ་བྱིན་པ་དང༌། དགེ་སློང་དང༌།\r
དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་འཕྲོག་ཏུ་བཅུག་ན། ཐམས་ཅད་སྤང་བའི་ལྟུང་བར་འགྱུར་རོ། །བཙུན་པ། དགེ་སློང་གཉིས་ཀྱིས་\r
གོས་ཐུན་མོང་ཞིག་སྩལ་ལ་དེ་ནས་ཕྱིས་གཅིག་གིས་འཕྲོག་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གོས་ཤིག་སྩལ་ཏེ་སླར་འཕྲོག་ན། དེའི་\r

\r
མཚན་འཕོས་ཏེ་དགེ་སློང་མར་གྱུར་ནས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ལ་གོས་ཤིག་སྩལ་ཏེ་སླར་འཕྲོག་པ་ན། མཚན་\r
འཕོས་ཏེ་དགེ་སློང་དུ་གྱུར་ནས་མངོན་དུ་གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གོས་ཁྲུ་གང་ལས་ཆུང་བ་ཞིག་སྩལ་པ་ལས་འཕྲོག་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གོས་སྩལ་ནས་སླར་འཕྲོག་ཀྱང་སྤང་བའི་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་\r
གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌།\r
རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། དེ་དག་དང་འདྲ་བར་ཐགས་སུ་མ་བཏགས་པའི་གོས་ཤིག་སྩལ་ཏེ་འཕྲོག་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་གོས་སྩལ་པ་ལས་སླར་འཕྲོག་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ལ་བསྙེན་པར་\r
མ་རྫོགས་པར་འདུ་ཤེས་ཏེ་གོས་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྩལ་པ་ལས་སླར་\r

\r
འཕྲོག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་གོས་སྩལ་པ་ལས་སླར་འཕྲོག་ན། ཅིར་འགྱུར།\r
ཉེས་བྱས་སོ། །བཙུན་པ། བསྙེན་པར་མ་རྫོགས་པར་དབྲོག་པར་བཤམས་ནས་བསྙེན་པར་མ་རྫོགས་པར་འཕྲོག་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་\r
དབྲོག་པར་བཤམས་ནས་བསྙེན་པར་རྫོགས་ཀར་མངོན་དུ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་དབྲོག་པར་བཤམས་ནས་བསྙེན་པར་རྫོགས་ཏེ་\r
མངོན་དུ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་དབྲོག་པར་བཤམས་ནས་བསྙེན་པར་རྫོགས་ཀར་མངོན་དུ་གྲུབ་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་ཀར་དབྲོག་པར་བཤམས་ནས་བསྙེན་པར་རྫོགས་ཏེ་མངོན་དུ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་དབྲོག་པར་བཤམས་ནས་བསྙེན་པར་\r
རྫོགས་ཏེ་མངོན་དུ་གྲུབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་དབྲོག་པར་བཤམས་ནས་བསྙེན་པར་མ་རྫོགས་པར་མངོན་དུ་གྲུབ་ན། ཅིར་འགྱུར། ཉེས་\r
བྱས་སོ། །བཙུན་པ། བསླབ་པ་སྩལ་པས་དགེ་སློང་ལ་གོས་སྩལ་ནས་སླར་འཕྲོག་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་ལ་གོས་\r

\r
ཤིག་སྩལ་པ་ལས་འཕྲོག་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་ཕས་དགེ་སློང་མ་ལ་གོས་ཤིག་སྩལ་པ་ལས་འཕྲོག་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་མས་དགེ་སློང་མ་ལ་གོས་ཤིག་སྩལ་པ་ལས་སླར་འཕྲོག་ན། ཅིར་འགྱུར། སྤང་བར་འགྱུར་རོ། །དགེ་སློང་མས་དགེ་སློང་དང༌། དགེ་སློང་མ་དང༌། དགེ་ཚུལ་ཕ་དང༌། དགེ་ཚུལ་\r
མ་རྣམས་ལ་གོས་ཤིག་སྩལ་པ་ལས་སླར་འཕྲོག་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་རྒྱས་པར་སྦྱར་རོ། །མདོར་ན། སེམས་འཁྲུགས་\r
པ་དང་དུས་འདས་པ། །མཚན་དང་ཐུན་མོང་དེ་བཞིན་ཏེ། །མི་རུང་བཞི་པ་དེ་ལྟ་བུར། །བདུན་པ་དུས་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ།\r
བཙུན་པ། བཅོམ་ལྡན་འདས་ཀྱིས་དགེ་སློང་གིས་བརྟད་པའི་གོས། ནམ་གོས་འབུལ་བའི་དུས་ཀྱི་བར་གཞག་ཅིང༌། །དེ་ལས་འདས་པར་བཞག་ན། སྤང་བར་འགྱུར་རོ། །ཞེས་གསུངས་ན། བཙུན་\r
པ༑ འདས་པར་བཞག་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་དེ་གོས་རྙེད་མ་ཐག་ཏུ་སེམས་འཁྲུགས་པར་གྱུར་པའོ། །བཙུན་པ། དགེ་སློང་གིས་\r
ནམ་འཚོའི་བར་དུ་བརྟད་པའི་གོས་བཅངས་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ནམ་གོས་འབུལ་བའི་དུས་ཚུན་ཚད་དུ་དུས་བྱས་པའོ། །བཙུན་པ། དགེ་སློང་གིས་\r

\r
བརྟད་པའི་གོས། ནམ་གོས་འབུལ་བའི་དུས་ལས་འདས་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ།\r
དགེ་སློང་མས་བརྟད་པའི་གོས་ཤིག །ནམ་གོས་འབུལ་བའི་དུས་ལས་འདས་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་\r
གིས་བརྟད་པའི་གོས་ཐུན་མོང་བ་ཞིག །ནམ་གོས་འབུལ་བའི་དུས་ལས་འདས་པར་བཞག་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བརྟད་པའི་གོས་ཤིག།\r
ནམ་གོས་འབུལ་བའི་དུས་ལས་འདས་པར་བཞག་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དོ། ཇི་ལྟར་ཡང་གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་\r
བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པའོ། །དེ་ལྟ་བུའི་གོས་\r
ཐགས་སུ་མ་བཏགས་པ་ཞིག །གོས་འབུལ་བའི་དུས་ལས་འདས་པར་བཞག་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གོས་འབུལ་བའི་དུས་ལས་འདས་པ་ལ་འདས་པར་\r
འདུ་ཤེས་ཏེ་གོས་བཞག་ན། ཅིར་འགྱུར། སྤང་བར་འགྱུར་རོ། །འདས་པ་ལ་མ་འདས་པར་འདུ་ཤེས་ཏེ་བཞག་ན། ཅིར་འགྱུར། ཉེས་པ་མེད་དོ། །མ་འདས་པ་ལ་འདས་པར་\r

\r
འདུ་ཤེས་ཏེ་བཞག་ན། ཉེས་བྱས་སུ་འགྱུར་རོ། །མ་འདས་པ་ལ་མ་འདས་པར་འདུ་ཤེས་ཏེ་བཞག་ན། ཉེས་པ་མེད་དོ། །བཙུན་པ། བསྙེན་པར་མ་རྫོགས་པར་བཞག་སྟེ་བསྙེན་པར་མ་རྫོགས་པར་དུས་ལས་\r
ཡོལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཞག་སྟེ་བསྙེན་པར་རྫོགས་ཀར་དུས་ལས་ཡོལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཞག་སྟེ་བསྙེན་པར་\r
རྫོགས་ནས་དུས་ལས་ཡོལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཞག་སྟེ་བསྙེན་པར་རྫོགས་ཀར་དུས་ལས་ཡོལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཞག་\r
སྟེ་བསྙེན་པར་རྫོགས་ནས་དུས་ལས་ཡོལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་བཞག་སྟེ་བསྙེན་པར་རྫོགས་ནས་དུས་ལས་ཡོལ་ན། ཅིར་འགྱུར། སྤང་བར་འགྱུར་རོ། །བསྙེན་\r
པར་རྫོགས་པས་བཞག་ནས་བསྙེན་པར་མ་རྫོགས་པར་དུས་ལས་ཡོལ་ན། ཅིར་འགྱུར། ཉེས་བྱས་སོ། །བཙུན་པ། ཚུལ་ནས་མ་བྱུང་བར་རྒྱལ་པོས་ཤོལ་བོར་ན། དགེ་སློང་གིས་བརྟད་པའི་གོས་\r
ཇི་ལྟར་བསྒྲུབ་པར་བགྱི། ཇི་ལྟར་ཚུལ་དུ་ཞུགས་པ་བཞིན་ནོ། །བརྟད་པའི་གོས་ཞག་བཅུ་ལས་འདས་པ་ཞེས་བགྱིའམ། ཞག་བཅུ་ལས་མ་འདས་པ་ཞེས་བགྱི། ཞག་བཅུ་ལས་འདས་པ་ཞེས་\r
བྱའོ། །བཙུན་པ། བརྟད་པའི་གོས་དུས་མ་ལགས་པའི་གོས་སུ་བགྱིར་རུང་ངམ། ཨུ་པ་ལི། མི་རུང་ངོ༌། །བཙུན་པ། བཅོམ་ལྡན་འདས་ཀྱིས་བརྟད་པའི་གོས། ནམ་གོས་འབུལ་བའི་དུས་ཀྱི་\r

\r
བར་དུ་ཆོངས་ཤིག །ཅེས་གསུངས་ན། བཙུན་པ། གོས་འབུལ་བའི་དུས་གང་ལགས། ཨུ་པ་ལི། ཚུལ་ནས་བྱུང་བ་སྟེ། ཚུལ་ནས་མ་བྱུང་གི་བར་དུ་ནི། ཐམས་\r
ཅད་དུས་མ་ཡིན་ནོ། །བཙུན་པ། བསླབ་པ་སྩལ་པས་གོས་འབུལ་བའི་དུས་ལས་འདས་པར་གོས་བཞག་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་བརྟད་པའི་གོས་\r
འབུལ་བའི་དུས་ལས་འདས་པར་བཞག་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་ཏེ། རྒྱས་པར་བརྗོད་པར་བྱའོ། །\r
མདོར་ན། མི་རུང་བ་དང་བཞི་བ་དང༌། །བར་ཆད་བདུན་པ་དེ་བཞིན་ཏེ། །སྡོམ་པ་དང་ནི་དགེ་འདུན་གྱི། །ནམ་མཁའ་མཚན་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་\r
ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་རིང་ན་ཡང་ཞག་དྲུག་ཏུ་དགེ་སློང་དེས་གོས་དེ་དང་བྲལ་བར་འདུག་ཅིག །དེ་ལས་རིང་དུ་བྲལ་ན། སྤང་བར་འགྱུར་རོ། །ཞེས་གསུངས་\r
ན༑ བཙུན་པ། དགེ་སློང་གིས་ཞག་དྲུག་ལས་འདས་པར་གོས་དེ་དང་བྲལ་ཡང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གོས་དེའི་རྒྱུ་རུང་བར་གྱུར་ལ་སྤུན་མི་རུང་\r
བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པའོ། །\r

\r
དེ་དང་འདྲ་བར་ཐགས་སུ་མ་བཏགས་པའི་གོས་ཞག་དྲུག་ལས་འདས་པར་བྲལ་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཞག་དྲུག་ལས་འདས་པ་ལ་འདས་པར་འདུ་ཤེས་ཏེ་གོས་དེ་དང་བྲལ་\r
ན༑ ཅིར་འགྱུར། སྤང་བར་འགྱུར་རོ། །འདས་པ་ལ་མ་འདས་པར་འདུ་ཤེས་ཏེ་བྲལ་ན། ཉེས་པ་མེད་དོ། །མ་འདས་པ་ལ་འདས་པར་འདུ་ཤེས་ཏེ་བྲལ་ན། ཉེས་བྱས་སུ་འགྱུར་རོ། །མ་འདས་པ་ལ་མ་འདས་པར་\r
འདུ་ཤེས་ཏེ་བྲལ་ན། ཉེས་པ་མེད་དོ། །བཙུན་པ། དགེ་སློང་གིས་ཞག་དྲུག་ལས་འདས་པར་གོས་དེ་དང་བྲལ་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དགེ་སློང་དེ་འོང་བ་ན་\r
དེ་ལ་བར་ཆད་བརྒྱུད་ལས་གང་ཡང་རུང་བའི་བར་ཆད་གཅིག་བྱུང་བར་གྱུར་བའོ། །བཙུན་པ། བསྙེན་པར་མ་རྫོགས་པར་བཞག་ལ་བསྙེན་པར་མ་རྫོགས་པར་བྲལ་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་པར་བཞག་ལ་བསྙེན་པར་རྫོགས་ཀར་བྲལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཞག་ལ་བསྙེན་པར་རྫོགས་ཏེ་བྲལ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་ཀར་བཞག་ལ་བསྙེན་པར་རྫོགས་ཀར་བྲལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཞག་ལ་བསྙེན་པར་རྫོགས་ཏེ་བྲལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r
པས་བཞག་ལ་བསྙེན་པར་རྫོགས་ནས་བྲལ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་ཏེ་བཞག་ལ་བསྙེན་པར་མ་རྫོགས་པར་བྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r

\r
གིས་ཞག་དྲུག་ལས་འདས་པར་གོས་དེ་དང་བྲལ་ཡང་སྡང་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དགེ་སློང་དེས་གོས་དང་མི་འབྲལ་བའི་སྡོམ་\r
པ་ཐོབ་པར་གྱུར་པའོ། །བཙུན་པ། དགེ་སློང་གིས་དགེ་འདུན་གྱིས་གོས་ཤིག་བྱིན་གྱིས་བསླབས་ཏེ་བཞག་ནས་ཞག་དྲུག་ལས་འདས་པར་བྲལ་ན། བྲལ་བ་ཞེས་བགྱིའམ། མ་བྲལ་བ་ཞེས་བགྱི།\r
ཨུ་པ་ལི། བྲལ་བ་ཞེས་བྱའོ། །སྤང་བར་བགྱིའམ། ཨུ་པ་ལི། མ་ཡིན་ཏེ། ལྟུང་བ་གཅིག་པུ་བཤགས་པར་བྱའོ། །བཙུན་པ། དགེ་སློང་གིས་ཁྱིམ་གྱི་ནང་དུ་གོས་བཞག་པར་གྱུར་ལ། དེ་ནམ་མཁའ་\r
ལ་མཆིས་ནས་ཞག་དྲུག་ལས་འདས་པར་བགྱིས་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་ཁྱིམ་གྱི་ནང་དུ་གོས་བཞག་པར་གྱུར་ལ། གོས་དེ་དང་ཞག་དྲུག་ལས་འདས་པར་\r
བྲལ་བ་ན། དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ཁྱིམ་གྱི་ནང་དུ་གོས་བཞག་པར་གྱུར་ལ། གོས་དེ་དང་ཞག་དྲུག་ལས་འདས་པར་བྲལ་བ་ན།\r
དེའི་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། བསླབ་པ་སྩལ་པས་ཞག་དྲུག་ལས་འདས་པར་བྲལ་ན། ཅིར་འགྱུར། སྤང་བར་འགྱུར་རོ། །དགེ་སློང་མས་བྲལ་\r
ན་ནི། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་ལ་ཡང་ཉེས་བྱས་སོ། །བཙུན་པ། དགེ་ཚུལ་ཕས་ཞག་དྲུག་ལས་འདས་པར་བྲལ་ན། ཅིར་འགྱུར། ཉེས་བྱས་སོ།། །།འདུལ་བ་གཞུང་\r

\r
དམ་པ། བམ་པོ་ལྔ་པ། མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ནད་པ་འོན་པ་གླེན་པའོ། །གཉིད་ལོག་ར་རོ་མྱོས་པ་\r
དང༌། །སྙོམས་ཞུགས་མུ་སྟེགས་འགྲོ་བ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་བ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་དབྱར་གྱི་རས་ཆེན་ཤིན་ཏུ་མྱུར་དུ་ཚོལ་\r
ལམ༑ ཤིན་ཏུ་རིང་དུ་བཅངས་ན། སྤང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དབྱར་གྱི་རས་ཆེན་འཕྲིན་པ་ལས་མྱུར་དུ་བཙལ་ཏེ་རས་རྙེད་ན། ཅིར་འགྱུར། ཉེས་བྱས་སོ། །ཤིན་ཏུ་རིང་\r
བར་བཅངས་ན། ཅིར་འགྱུར། ཉེས་བྱས་སོ། །འཕྲིན་པ་ལས་ཇི་ལྟ་བ་དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་རྣམས་སོ། །བཙུན་པ། དགེ་སློང་གིས་སྨྱོན་པ་\r
ལས་དབྱར་གྱི་རས་ཆེན་མྱུར་དུ་བཙལ་ཏེ་རས་རྙེད་ན། ཅིར་འགྱུར། ཉེས་བྱས་སོ། །ཤིན་ཏུ་རིང་བར་བཅངས་ན། ཅིར་འགྱུར། །ཉེས་བྱས་སོ། །སྨྱོན་པ་ལས་ཇི་ལྟ་བ་བཞིན་དུ་སེམས་འཁྲུགས་པ་དང༌། ནད་ཀྱིས་\r
གཟིར་བ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། དེ་བཞིན་དུ་འདི་ལས་ཕྱི་རོལ་གྱི་མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་\r
པ་བ་དང༌། ཀུན་ཏུ་རྒྱུ་བ་རྣམས་ལས་བཙལ་བ་དང༌། དེ་བཞིན་དུ་འགྲོ་བ་གཞན་དུ་གནས་པ་ལས་ཤིན་ཏུ་མྱུར་བར་བཙལ་ཏེ་རྙེད་ན། ཅིར་འགྱུར། ཉེས་བྱས་སོ། །ཤིན་ཏུ་རིང་བར་བཅངས་ན་ཡང་ཉེས་བྱས་\r

\r
སུ་འགྱུར་རོ། །མདོར་ན། མི་རུང་བ་དང་དེ་བཞིན་མཚན། །ཐུན་མོང་བདུན་པ་དེ་བཞིན་ཏེ། །མཆོག་པ་དང་སེང་རས་དང༌། །བཞི་པ་དང་ཡང་དགེ་སློང་མའོ། །བཙུན་པ། དགེ་སློང་\r
གིས་དབྱར་གྱི་རས་ཆེན་ཤིན་ཏུ་མྱུར་བར་བཙལ་ལ། ཤིན་ཏུ་རིང་བར་བཅངས་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་\r
རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། དེ་ལྟ་བུ་ལས་ཐགས་སུ་མ་\r
བཏགས་པའི་དབྱར་གྱི་རས་ཆེན་ཞིག་ཤིན་ཏུ་མྱུར་བར་བཙལ་ཏམ། ཤིན་ཏུ་རིང་བར་བཅངས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དབྱར་གྱི་རས་ཆེན་ཤིན་ཏུ་མྱུར་བར་བཙལ་\r
ཏམ༑ ཤིན་ཏུ་རིང་བར་བཅངས་པ་ན། དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མ་ཞིག་གིས་དབྱར་གྱི་རས་ཆེན་ཤིན་ཏུ་མྱུར་བར་བཙལ་ཏམ།\r
ཤིན་ཏུ་རིང་བར་བཅངས་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་དབྱར་གྱི་རས་ཆེན་ཐུན་མོང་བ་ཞིག་ཤིན་ཏུ་མྱུར་བར་བཙལ་ཏམ།\r
ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པར་དབྱར་གྱི་རས་ཆེན་བསླངས་ནས་བསྙེན་པར་མ་རྫོགས་པར་ཐོབ་སྟེ་ཤིན་ཏུ་རིང་བར་བཅངས་ན། ཅིར་\r

\r
འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ཏེ་བསྙེན་པར་རྫོགས་ཀར་ཐོབ་ནས་ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པར་བསླངས་ཏེ་བསྙེན་པར་\r
རྫོགས་ནས་ཐོབ་ལ་ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་ཐོབ་སྟེ་ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་པར་བསླངས་ལ་བསྙེན་པར་རྫོགས་ནས་ཐོབ་སྟེ་ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་བསླངས་ལ་བསྙེན་པར་རྫོགས་ནས་ཐོབ་སྟེ་ཤིན་ཏུ་རིང་བར་\r
བཅངས་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པར་ཐོབ་སྟེ་ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བཙུན་པ། དབྱར་གྱི་རས་ཆེན་\r
དུ་མ་འཚལ་བ་ཞིག་ཤིན་ཏུ་མྱུར་བར་བཙལ་ཏམ། ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བཙུན་པ། སེང་རས་ཀྱི་དབྱར་གྱི་རས་ཆེན་ཞིག་ཤིན་ཏུ་མྱུར་བར་བཙལ་ཏམ། ཤིན་ཏུ་རིང་བར་\r
བཅངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ། དེ་ལས་དབྱར་གྱི་རས་ཆེན་ཞིག་ཤིན་ཏུ་མྱུར་བར་བཙལ་ནས་རས་ཆེན་རྙེད་ན། ཅིར་འགྱུར། སྤང་བར་\r
འགྱུར་རོ། །རིང་དུ་བཙངས་ན་ཡང་དེ་བཞིན་ནོ། །མི་ལ་མི་མ་ཡིན་པར་འདུ་ཤེས་ཏེ། དེ་ལས་ཐོབ་ན་ནི། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ཏེ། དེ་ལས་ཐོབ་ན་ནི། ཉེས་བྱས་སུ་\r

\r
འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ཏེ། དེ་ལས་ཐོབ་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དབྱར་གྱི་རས་ཆེན་ཚུལ་ནས་འབྱུང་བ་ལས་\r
ཟླ་བ་ཕྱེད་འདས་པ་ལ་འདས་པར་འདུ་ཤེས་ཏེ་བཅངས་ན། ཅིར་འགྱུར། སྤང་བར་འགྱུར་རོ། །འདས་པ་ལ་མ་འདས་པར་འདུ་ཤེས་ན། ཉེས་པ་མེད་དོ། །མ་འདས་པ་ལ་འདས་པར་འདུ་ཤེས་ན།\r
ཉེས་བྱས་སུ་འགྱུར་རོ། །མ་འདས་པ་ལ་མ་འདས་པར་འདུ་ཤེས་ན། ཉེས་པ་མེད་དོ། །བཙུན་པ། དབྱར་ཚུལ་དུ་ཞུགས་པ་དང་རྒྱལ་པོས་ཤོལ་བོར་ན། དགེ་སློང་དེ་དག་གིས་ཇི་ལྟར་དབྱར་\r
ཚུལ་དུ་ཞུགས་ནས་འབྱུང་བར་བགྱི། ཇི་ལྟར་ཚུལ་དུ་ཞུགས་པ་བཞིན་ནོ། །དབྱར་གྱི་རས་ཆེན་ཇི་ལྟར་བཅང་བར་བགྱི། ཇི་ལྟར་ཚུལ་ནས་བྱུང་ང་བཞིན་ནོ། །བཙུན་པ། བསླབ་པ་སྩལ་\r
བས་དབྱར་གྱི་རས་ཆེན་ཤིན་ཏུ་མྱུར་བར་བཙལ་ཏམ། ཤིན་ཏུ་རིང་བར་བཅངས་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་ཚུལ་ཕས་དབྱར་གྱི་རས་ཆེན་ཤིན་ཏུ་མྱུར་བར་བཙལ་\r
ཏམ། ཤིན་ཏུ་རིང་བར་བཅངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དབྱར་གྱི་རས་ཆེན་བཙལ་ན། ཅིར་འགྱུར། ཉེས་བྱས་སོ། ཞག་བཅུ་ལས་འདས་པར་\r
བཅངས་ན། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་མས་དབྱར་གྱི་རས་ཆེན་བཙལ་ཏམ། ཞག་བཅུ་ལས་འདས་པར་བཅངས་ན། ཉེས་བྱས་སུ་འགྱུར་རོ། །མདོར་ན།\r

\r
འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་པ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་\r
པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གང་གིས་རྙེད་པ་དགེ་འདུན་ལ་བསྔོས་པར་འཚལ་བཞིན་དུ་བདག་ཉིད་ལ་བསྔོས་ན། སྤང་བར་འགྱུར་རོ། །ཞེས་གསུངས་ན། བཙུན་\r
པ༑ དགེ་སློང་གིས་རྙེད་པ་དགེ་འདུན་ལ་བསྔོས་པར་འཚལ་བཞིན་དུ་འཕྲིན་པ་ལས་བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། ཉེས་བྱས་སོ། །འཕྲིན་པས་ཇི་ལྟ་བ་དེ་བཞིན་དུ་\r
སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་རྣམས་སོ། །བཙུན་པ། དགེ་སློང་སྨྱོན་པ་ཞིག་གིས་རྙེད་པ་དགེ་འདུན་ལ་བསྔོས་པར་འཚལ་བཞིན་དུ་བདག་\r
ཉིད་ལ་བསྔོས་ཏེ་རྙེད་པ་མངོན་པར་གྲུབ་ན། ཅིར་འགྱུར། ཉེས་བྱས་སོ། །སྨྱོན་པ་ལ་ཇི་ལྟ་བ་དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་\r
ཀྱིས་ཀྱང་ཐམས་ཅད་ཉེས་བྱས་སུ་འགྱུར་རོ། །མདོར་ན། མ་ཆོག་པ་དང་མི་རུང་རིགས། །བདུན་པ་དག་དང་བཞི་པ་མཚན། །ཁྱིམ་པ་དག་ལ་སོགས་པ་དང༌། །འགྲོ་བ་བསླབ་དང་དགེ་སློང་མའོ། །བཙུན་པ། དགེ་\r
སློང་གིས་དགེ་འདུན་ལ་བསྔོས་པའི་གོས་ཁྲུ་གང་བས་ཆུང་བ་ཞིག་བདག་ཉིད་ལ་བསྔོས་ཏེ་གོས་མངོན་དུ་གྲུབ་ན། ཅིར་འགྱུར། །ཉེས་བྱས་སོ། །འོན་ཏེ་ཁྲུ་གང་གྲུ་བཞི་པར་གྱུར་པའམ། དེ་བས་ཆེ་\r

\r
བ་ནི། སྤང་བར་འགྱུར་རོ། །བཙུན་པ། དགེ་སློང་གིས་དགེ་འདུན་ལ་རྙེད་པ་བསྔོས་པར་འཚལ་བཞིན་དུ་བདག་ཉིད་ལ་བསྔོས་ཀྱང་སྤང་བར་མི་འགྱུར་བ་མཆིས་སམ།\r
ཨུ་པ་ལི། ཡོད་དེ། ཇི་ལྟར་གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བར་གྱུར་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་\r
གི་བལ་དང༌། རའི་བལ་དང༌། རི་དྲགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་གོས་ཤིག་བདག་ཉིད་ལ་བསྔོས་ཏེ་མངོན་དུ་གྲུབ་ན། ཉེས་བྱས་སུ་འགྱུར་རོ། །བཙུན་པ།\r
དགེ་སློང་གིས་ཕ་དང་མ་ལས་གོས་བླངས་ན། སྤང་བར་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དེ་ནི། ཕ་དང་མ་གཉིས་ཀྱིས་དགེ་འདུན་ལ་བསྔོས་པར་ཤེས་བཞིན་དུ་བདག་\r
ཉིད་ལ་བསྔོས་ན། སྤང་བར་འགྱུར་རོ། །བཙུན་པ། བསྙེན་པར་མ་རྫོགས་པར་བསླངས་ལ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ལ་\r
བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསླངས་ལ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་\r
ལ་བསྙེན་པར་རྫོགས་ཀར་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ནས་ཐོབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བསླངས་ལ་\r

\r
བསྙེན་པར་རྫོགས་པ་ན་ཐོབ་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པར་ཐོབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
དགེ་འདུན་ལ་རྙེད་པ་བསྔོས་པར་འཚལ་བཞིན་དུ་བསྔོས་པར་འདུ་ཤེས་ཏེ་བདག་ཉིད་ལ་བསྔོས་ན། ཅིར་འགྱུར། སྤང་བར་འགྱུར་རོ། །བསྔོས་པ་ལ་མ་བསྔོས་པར་འདུ་ཤེས་ན། ཉེས་པ་མེད་དོ།\r
མ་བསྔོས་པ་ལ་བསྔོས་པར་འདུ་ཤེས་ན། ཉེས་བྱས་སོ། །མ་བསྔོས་པ་ལ་མ་བསྔོས་པར་འདུ་ཤེས་ཏེ་ཐོབ་ན། ཉེས་པ་མེད་དོ། །བཙུན་པ། དགེ་སློང་གིས་རྙེད་པ་དགེ་འདུན་ལ་བསྔོས་པར་\r
འཚལ་བཞིན་དུ་བདག་ཉིད་ལ་བསྔོས་པ་དང་མཚན་འཕོས་ཏེ་དགེ་སློང་མར་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་མས་རྙེད་པ་དགེ་འདུན་ལ་བསྔོས་\r
པར་འཚལ་བཞིན་དུ་བདག་ཉིད་ལ་བསྔོས་པ་དང་མཚན་འཕོས་ཏེ་དགེ་སློང་དུ་གྱུར་ནས་ཐོབ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་རྙེད་པ་ཁྱིམ་པ་ལ་བསྔོས་པ་\r
བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་\r
བཅོམ་པ་བསད་པ་དང༌། དགེ་འདུན་ཕྱེ་བ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་པ་དང༌། སོ་\r

\r
སོར་གནས་པ་དང༌། མི་གནས་པ་དང༌། ཉེ་བར་ཕྱོགས་པ་དང༌། སྔོན་ཉེས་པ་བྱུང་བ་དང༌། སྔོན་འཁྲུགས་པ་དང༌། བསླབ་པ་སྩལ་པ་རྣམས་ལ་རྙེད་པ་བསྔོས་\r
པ་བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་འགྲོ་བ་གཞན་དུ་གནས་པ་རྣམས་ལ་རྙེད་པ་བསྔོས་པ་བདག་ཉིད་ལ་བསྔོས་ཏེ་རྙེད་\r
པར་མངོན་དུ་གྲུབ་ན། ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་རྙེད་པ་དགེ་འདུན་ལ་བསྔོས་པར་འཚལ་བཞིན་དུ་བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། སྤང་\r
བར་འགྱུར་རོ། །བཙུན་པ། དགེ་སློང་ཞིག་གིས་དགེ་སློང་གཉིས་སམ། མང་པོ་རྣམས་ལ་རྙེད་པ་བསྔོས་པ་ལས། བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། ཉེས་\r
བྱས་སོ༑ ༑དགེ་སློང་གིས་དགེ་འདུན་ནམ། དགེ་སློང་མའི་དགེ་འདུན་ནམ། དགེ་འདུན་གཉིས་ཀ་ལ་རྙེད་པ་བསྔོས་པ་བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། སྤང་\r
བར་འགྱུར་རོ། །བཙུན་པ། དགེ་སློང་གིས་དགེ་སློང་མ་ལ་རྙེད་པ་བསྔོས་པ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་རྙེད་པ་བསྔོས་པ་བདག་ཉིད་ལ་བསྔོས་ཏེ་\r
རྙེད་པ་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མས་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་རྙེད་པ་\r

\r
བསྔོས་པ་བདག་ཉིད་ལ་བསྔོས་ཏེ་རྙེད་པ་མངོན་དུ་གྲུབ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཡང་ཉེས་བྱས་སུ་རྒྱས་པར་བརྗོད་པར་\r
པར་བྱའོ། །མདོར་ན། མི་རུང་བ་དང་བཞི་པ་དག །སྟོར་བ་འཚོ་བ་མཚན་དེ་བཞིན། །དེ་ཉིད་དང་ནི་བདུན་པ་འབྱུང༌། །བྱིན་གྱིས་མ་བརླབས་བྱིན་གྱིས་བརླབས། །སངས་རྒྱས་བཅོམ་ལྡན་འདས་ལ་ཚེ་\r
དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་སྨན་ཞག་བདུན་ལས་འདས་ན། སྤང་བའོ། །ཞེས་གསུངས་ན། བཙུན་པ། སྨན་ཞག་བདུན་ལས་འདས་ཀྱང་སྤང་བར་མི་འགྱུར་བ་\r
མཆིས་སམ། ཨུ་པ་ལི། ཡོད་དེ། སྨན་མི་རུང་བར་གྱུར་པ་སྟེ། མི་རུང་བ་ནི། མི་རུང་བ་དང་འདྲེས་པ་དང༌། གང་དགེ་སློང་རྣམས་ཀྱིས་སྤྱད་དུ་མི་རུང་བའོ། །བཙུན་པ། དགེ་སློང་གིས་སྨན་རྙེད་ནས་\r
ཞག་བདུན་ལོན་ལ་ཞག་བདུན་ལོན་པར་ཡང་འདུ་ཤེས་ཏེ་སྐྱ་རེངས་ཤར་ན། ཅིར་འགྱུར། སྤང་བར་འགྱུར་རོ། །ཞག་བདུན་ལ་ཞག་བདུན་མ་ལོན་པར་འདུ་ཤེས་ན། ཉེས་པ་མེད་དོ། །ཞག་བདུན་\r
མ་ལོན་པ་ལ་ཞག་བདུན་དུ་འདུ་ཤེས་ན། ཉེས་བྱས་སོ། །ཞག་བདུན་མ་ལོན་པ་ལ་ཞག་བདུན་མ་ལོན་པར་འདུ་ཤེས་ཏེ་སྐྱ་རེངས་ཤར་ན། ཉེས་པ་མེད་དོ། །བཙུན་པ། དགེ་སློང་གིས་སྨན་སྤང་བ་\r
ཞིག་སྟོར་བར་གྱུར་ན། ལྟུང་བ་བཤགས་པར་བགྱིའམ། མི་བཤགས་པར་བགྱི། ཨུ་པ་ལི། བཤགས་པར་བྱའོ། །ལྟུང་བ་བཤགས་ནས་སླར་རྙེད་པ་ན། སྤང་བར་བགྱིའམ། ཨུ་པ་ལི། མི་བྱའོ། །\r

\r
བཙུན་པ། དགེ་སློང་གིས་ནམ་འཚོའི་བར་དུ་སྨན་བཅངས་ཀྱང་སྤང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཞག་བདུན་མ་ལོན་པར་དུས་བྱས་\r
པའོ༑ ༑བཙུན་པ། དགེ་སློང་གིས་སྨན་རྙེད་ནས་ཞག་བདུན་ལོན་པ་དང་ཞག་བདུན་ལས་འདས་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་\r
སློང་མས་ཞག་བདུན་ལོན་པ་དང༌། སྨན་རྙེད་ནས་ཞག་བདུན་ལས་འདས་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སྤང་བར་འགྱུར་རོ། །བཙུན་པ། སྨན་དེ་ཉིད་སྤང་བར་འགྱུར་\r
ལ༑ དེ་ཉིད་སྤང་བར་མི་འགྱུར་བ་ཡང་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་གི་སྨན་དེ་ཞག་བདུན་ལས་འདས་ལ། དུས་ཀྱང་ཡོལ་བའོ། །བཙུན་པ། བསྙེན་པར་མ་རྫོགས་པར་རྙེད་ལ།\r
བསྙེན་པར་མ་རྫོགས་པར་ཞག་བདུན་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་རྙེད་ལ། བསྙེན་པར་རྫོགས་ཀར་ཞག་བདུན་ལས་འདས་ན། ཅིར་འགྱུར། ཉེས་བྱས་\r
སོ༑ ༑བསྙེན་པར་མ་རྫོགས་པར་རྙེད་ལ། བསྙེན་པར་རྫོགས་ནས་ཞག་བདུན་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྙེད་ལ། བསྙེན་པར་རྫོགས་ཀར་ཞག་བདུན་\r
ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྙེད་ལ། བསྙེན་པར་རྫོགས་ནས་ཞག་བདུན་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་རྙེད་ལ།\r

\r
བསྙེན་པར་རྫོགས་པ་ན་ཞག་བདུན་ལས་འདས་ན། ཅིར་འགྱུར། སྤང་བར་འགྱུར་རོ། །བསྙེན་པར་རྫོགས་པ་ན་རྙེད་ལ། བསྙེན་པར་མ་རྫོགས་པར་ཞག་བདུན་ལས་འདས་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་སྨན་རྙེད་པ་དང་ཞག་བདུན་ལོན་ནས་སེམས་འཁྲུགས་པར་གྱུར་ན། གང་ནས་བཟུང་སྟེ་ཞག་བདུན་དུ་བགྲང་བར་བགྱི། གང་གི་ཚེ་སེམས་སླར་རྙེད་པ་ནས་གཟུང་ངོ༌། །བཙུན་པ། སྔ་དྲོ་\r
དང༌། ཕྱི་དྲོ་དང༌། ཞག་བདུན་དང༌། ནམ་འཚོའི་བར་ཀྱི་སྨན་གང་ཡིན་པ་དེ་དག་བྱིན་ལེན་མ་བགྱིས། བྱིན་གྱིས་མ་བརླབས་པར་བདག་གིའོ། །ཞེས་བདག་གིར་བྱས་ཏེ་ཀུན་ཏུ་སྤྱད་པ་སྤྱོད་དུ་གནང་\r
ངམ། ཨུ་པ་ལི། མི་གནང་ངོ༌། །ཇི་ལྟར་ཡང་དེ་དགེ་སློང་གིས་སྨན་དེ་སྔ་དྲོའི་དུས་སུ་བྱིན་ལེན་བྱས་ན་ནི། སྔ་དྲོའི་དུས་སུ་ཡོངས་སུ་སྤྱད་པར་བྱའོ། །ཕྱི་དྲོའི་དུས་སུ་བྱིན་ལེན་བྱས་ན་ནི། ཕྱི་དྲོའི་དུས་\r
སུ་ཡོངས་སུ་སྤྱད་པར་བྱའོ། །དེ་སྟེ་དུས་ལས་ཡོལ་ན། ཅིར་འགྱུར། སྤང་བར་འགྱུར་རོ། །བཙུན་པ། དགེ་སློང་གིས་སྨན་སྤངས་པ་ཞིག་བཙལ་ལམ། བྱིན་གྱིས་རློབ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། སྔོ་དྲོའི་དང༌། ཕྱི་དྲོའི་དང༌། ཞག་བདུན་གྱི་དང༌། ནམ་འཚོའི་བར་གྱི་སྨན་གང་ཡིན་པ་འདི་དག་བྱིན་ལེན་བགྱིས་ལ་བྱིན་གྱིས་བརླབས་ན། འཚལ་དུ་གནང་ངམ། ཨུ་པ་ལི། གནང་སྟེ།\r
སྔ་དྲོའི་ནི། སྔ་དྲོ་སྤྱད་པར་བྱ་སྟེ། དུས་ལས་ཡོལ་ན། སྤྱད་པར་མི་བྱའོ། །ཕྱི་དྲོའི་ཡང་ཕྱི་དྲོ་སྤྱད་པར་བྱ་སྟེ། ཕྱི་དྲོ་ལས་ཡོལ་ན། སྤྱད་པར་མི་བྱའོ། །ཞག་བདུན་པའི་ཡང་ཞག་བདུན་དུ་སྤྱད་པར་བྱ་སྟེ།\r

\r
ཞག་བདུན་ལས་ཡོལ་ན། སྤྱད་པར་མི་བྱའོ། །ནམ་འཚོའི་བར་གྱི་ཡང་ན་མ་འཚོའི་བར་དུ་སྤྱད་པར་བྱའོ། །དེ་སྟེ་སྤྱད་ན། ཅིར་འགྱུར། སྤངས་པ་སྤྱད་པའི་\r
ཕྱིར་ལྟུང་བའོ། །བཙུན་པ། དེ་སྟེ་བྱིན་གྱིས་བརླབས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་སྨན་ཞག་བདུན་ལས་འདས་ན། ཅིར་འགྱུར། སྤང་བར་འགྱུར་\r
རོ༑ ༑བཙུན་པ། དགེ་སློང་མས་སྨན་ཞག་བདུན་ལས་འདས་ན། ཅིར་འགྱུར། སྤང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ནི། ཉེས་བྱས་སུ་རྒྱས་པར་\r
བརྗོད་པར་བྱའོ། །སྤང་བའི་ལྟུང་བ་རྫོགས་སོ།། །།མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་\r
དང༌། །ན་བ་འོན་པ་གླེན་པ་དང༌། །གཉིད་ལོག་ར་རོ་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
བཅོམ་ལྡན་འདས་ཀྱིས་འཚལ་བཞིན་དུ་རྫུན་སྨྲས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལས་རྫུན་སྨྲས་ན། ཅིར་འགྱུར། ཉེས་བྱས་སོ། །དེ་\r
བཞིན་དུ་སྤྲིང་ཡིག་དང༌། །ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་རྣམས་སོ། །བཙུན་པ། དགེ་སློང་གིས་སྨྱོན་པ་ཞིག་ལ་རྫུན་སྨྲས་ན། ཅིར་འགྱུར། ཉེས་\r

\r
བྱས་སུ་འགྱུར་རོ། །དེ་བཞིན་དུ་སེམས་འཁྲུགས་པ་དང༌། །ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ཀྱིས་ལོག་པ་དང༌། ར་རོ་བ་དང༌། མྱོས་པ་དང༌། འགྲོ་བ་\r
གཞན་དུ་གནས་པ་རྣམས་ལ་རྫུན་སྨྲས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། དབེན་དང་སྐད་དང་བཞི་པ་དང༌། །མུ་སྟེགས་ཅན་དང་མི་སྨྲ་དང༌། །མཚན་དང་བདུན་པ་དེ་བཞིན་ཏེ། །\r
ལུས་དང་སློབ་དང་དགེ་སློང་མ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་རྫུན་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་འཕགས་པས་འཕགས་\r
པའི་སྐད་དུ་མཐའ་འཁོབ་པ་ལ་རྫུན་སྨྲས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་འཕགས་\r
པ་ཞིག་ལ་རྫུན་སྨྲས་པ་དང༌། འཕགས་པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་འཕགས་པ་ལ་རྫུན་\r
སྨྲས་པ་དང༌། འཕགས་པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་མཐའ་འཁོབ་པ་ལ་རྫུན་སྨྲས་པ་དང༌།\r
མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་རྫུན་སྨྲས་ན། ཅིར་འགྱུར། ལྟུང་བའོ། །མི་ལ་མི་\r

\r
མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་\r
ཏེ་རྫུན་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་ཁྱོད་སུ་ཞེས་དྲིས་པ་དང༌། དེས་འདི་སྐད་དུ་མུ་སྟེགས་ཅན་ནོ། །ཞེས་སྨྲས་ན། བསླབ་པ་ཕུལ་བ་ཞེས་\r
བགྱིའམ། ཨུ་པ་ལི། མ་ཡིན་ཏེ། ཤེས་བཞིན་དུ་རྫུན་སྨྲས་པས་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་ལ། ཅི་ཁྱོད་མུ་སྟེགས་ཅན་ནམ་ཞེས་དྲིས་ན། མི་སྨྲ་པས་\r
ཁས་བླངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རྫུན་སྨྲ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བར་འགྱུར་རོ། །བཙུན་པ། དགེ་སློང་\r
མས་རྫུན་སྨྲ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། བསྙེན་པར་མ་རྫོགས་པར་རྫུན་སྨྲ་བར་བཤམས་ལ་བསྙེན་པར་མ་རྫོགས་པར་སྨྲས་\r
ན༑ ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ནས་\r
བསྙེན་པར་རྫོགས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r

\r
ཀར་བཤམས་ལ་བསྙེན་པར་རྫོགས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བཤམས་ལ་བསྙེན་པར་རྫོགས་ཏེ་སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་\r
ཏེ་བཤམས་ལ་བསྙེན་པར་མ་རྫོགས་པར་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ། ཅི་ཁྱོད་ཀྱིས་འདི་ཞེས་བྱ་བ་མཐོང་ངམ་ཞེས་དྲིས་པ་དང༌། དེས་མ་\r
མཐོང་བར་ལུས་ཀྱི་དམིགས་པས་མཐོང་ངོ༌། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་རྫུན་སྨྲས་ན། ཅིར་འགྱུར། ལྟུང་བར་འགྱུར་རོ། །བཙུན་པ།\r
དགེ་སློང་མས་རྫུན་སྨྲས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་\r
ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་པ་དང་ར་རོ་དང༌། །མྱོས་པ་སྙོམས་ཞུགས་ཐ་མ་འོ། །སངས་རྒྱས་བཅོམ་\r
ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་མིའི་སྐྱོན་སྨྲས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་\r
གྱིས་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །འཕྲིན་གྱིས་ཇི་ལྟ་བ་དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་\r

\r
ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་\r
པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་རྣམས་ལ་མིའི་སྐྱོན་གྱི་\r
ཚིག་སྨྲས་ན། ཅིར་འགྱུར། ཐམས་ཅད་ཉེས་བྱས་སོ། །བཙུན་པ། དགེ་སློང་གིས་འགྲོ་བ་གཞན་དུ་གནས་པ་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །མདོར་ན།\r
སྐད་དང་ལུས་དང་དེ་བཞིན་དབེན། །མཚན་དང་བཞི་པ་བདུན་པ་དང༌། །ཁྱིམ་པ་དག་ལ་སོགས་པ་རྣམས། །བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་འཕགས་པས་\r
འཕགས་པའི་སྐད་དུ་མཐའ་འཁོབ་བ་ལ་མིའི་སྐྱོན་གྱི་ཚིག་སྨྲས་པ་དང༌། མཐའ་འཁོབ་པ་དེས་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་\r
འཁོབ་པའི་སྐད་དུ་འཕགས་པ་ལ་མིའི་སྐྱོན་གྱི་ཚིག་སྨྲས་པ་དང༌། འཕགས་པ་དེས་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་འཕགས་པ་ལ་མིའི་སྐྱོན་གྱི་ཚིག་སྨྲས་པ་དང༌། འཕགས་པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་\r

\r
འཕགས་པའི་སྐད་དུ་མཐའ་འཁོབ་པ་ལ་མིའི་སྐྱོན་གྱི་ཚིག་སྨྲས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། ལུས་ཀྱི་\r
དམིགས་པས་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དབེན་པ་ལ་མི་དབེན་པར་འདུ་ཤེས་ཏེ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །བཙུན་པ་\r
དགེ་སློང་གིས་དགེ་སློང་ལ་མིའི་སྐྱོན་གྱི་ཚིག་སྨྲ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མ་ལ་མིའི་སྐྱོན་གྱི་ཚིག་སྨྲ་བ་ན།\r
མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་མིའི་སྐྱོན་གྱི་ཚིག་སྨྲས་ན། ཅིར་འགྱུར།\r
ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར།\r
ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་མི་ལ་མི་འདུ་ཤེས་ཏེ་མིའི་སྐྱོན་\r
གྱི་ཚིག་སྨྲས་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་\r

\r
ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པར་མིའི་སྐྱོན་གྱི་ཆིག་སྨྲ་བར་བཤམས་ལ་བསྙེན་པར་མ་རྫོགས་པར་སྨྲས་ན།\r
ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་\r
རྫོགས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པར་བཤམས་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་\r
བསྙེན་པར་རྫོགས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་ཏེ་སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་\r
ལ་བསྙེན་པར་མ་རྫོགས་པར་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་མ་ནིང་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་\r
བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། ཟ་མ་དང༌། མི་གནས་པ་དང༌། སོ་སོར་གནས་པ་\r

\r
དག་སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་ལ་མིའི་སྐྱོན་གྱི་ཚིག་སྨྲས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌།\r
ཉེ་བར་ཕྱོགས་པ་དང༌། བསླབ་པ་སྩལ་བའི་དགེ་སློང་རྣམས་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ལྟུང་བའོ། །བཙུན་པ། བསླབ་པ་སྩལ་པས་མིའི་སྐྱོན་གྱི་ཆིས་སྨྲས་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ཐམས་ཅད་ཉེས་བྱས་སུ་\r
འགྱུར་རོ། །བཙུན་པ། དགེ་སློང་མས་དགེ་སློང་མ་ལ་མིའི་སྐྱོན་གྱི་ཚིག་སྨྲས་ན། ཅིར་འགྱུར། ལྟུང་བའོ། །དགེ་སློང་མས་དགེ་སློང་ཕ་དང༌། དགེ་ཚུལ་ཕ་དང༌། དགེ་སློབ་མ་དང༌། དགེ་ཚུལ་\r
མ་རྣམས་ལ་མིའི་སྐྱོན་གྱི་ཚིག་སྨྲས་ན། ཐམས་ཅད་ཉེས་བྱས་སུ་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཡང་ཉེས་བྱས་སུ་རྒྱས་པར་བརྗོད་པར་བྱའོ། །ཇི་\r
ལྟར་མིའི་སྐྱོན་སྨྲ་བ་དེ་བཞིན་དུ་ཕྲ་མ་སྨྲ་བ་ལ་ཡང་གཞུང་རྒྱས་པར་བྱའོ། །མདོར་ན། སྐད་དང་ལུས་དང་དབེན་པ་དང༌། །མཚན་དང་བཞི་པ་བདུན་པ་དང༌། །ཁྱིམ་པ་དག་ལ་སོགས་པ་\r
རྣམས། །བསླབ་པ་བྱིན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློབ་གང་དགེ་འདུན་མཐུན་པས་\r

\r
ཆོས་བཞིན་དུ་རྩོད་པ་ཞི་བར་བགྱིས་པར་འཚལ་བཞིན་དུ་ཡང་ཕྱིས་ལས་ཀྱིས་བསྐྱོས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་\r
ཆོས་བཞིན་གྱིས་རྩོད་པ་ཞི་བར་བགྱིས་པ་ལ་ལས་ཀྱིས་བསྐྱོས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དེ་ནི། སྔོན་ཉེས་པ་བྱུང་བ་དང༌། སྔར་འཁྲུགས་\r
པ་དང༌། མི་གནས་པ་རྣམས་ཀྱིས་ཆོས་བཞིན་དུ་རྩོད་པ་ཞི་བར་བྱས་པ་ལས། ཕྱིས་ལས་ཀྱིས་བསྐྱོས་ན། ཉེས་བྱས་སུ་འགྱུར་རོ། །བཙུན་པ། ཆོས་བཞིན་དུ་རྩོད་པ་ཞི་བར་བགྱིས་པ་\r
ལས། དགེ་སློང་འཕགས་པས་འཕགས་པའི་སྐད་དུ་ཕྱིས་ཡང་ལས་ཀྱིས་བསྐྱོས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ།།\r
ཆོས་བཞིན་དུ་ཞི་བར་གྱུར་བ་ལ་འཕགས་པས་མཐའ་འཁོབ་པའི་སྐད་དུ་འཕགས་པ་ལ་ཕྱིས་ལས་ཀྱིས་བསྐྱོས་པ་དང༌། འཕགས་པ་དེས་ཀྱང་མཐའ་འཁོབ་པའི་སྐད་མ་འཚལ་\r
ན༑ ཅིར་འགྱུར། ཉེས་བྱས་སོ། །ཆོས་བཞིན་དུ་རྩོད་པ་ཞི་བར་གྱུར་པའི་འཕགས་པ་ལ་མཐའ་འཁོབ་པས་མཐའ་འཁོབ་པའི་སྐད་དུ་ཕྱིས་ལས་ཀྱིས་བསྐྱོས་པ་དང༌། འཕགས་\r
པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །ཆོས་བཞིན་དུ་རྩོད་པ་ཞི་བར་གྱུར་པའི་མཐའ་འཁོབ་པ་ལ་མཐའ་འཁོབ་པས་འཕགས་པའི་\r

\r
སྐད་དུ་ཕྱིས་ལས་ཀྱིས་བསྐྱོས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆོས་བཞིན་དུ་རྩོད་པ་ཞི་བར་\r
གྱུར་པ་ལ་ཕྱིས་ལུས་ཀྱི་དམིགས་པས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་རྩོད་པ་ཆོས་བཞིན་དུ་ཞི་བར་བགྱིས་པར་འཚལ་བཞིན་\r
དུ་དབེན་པ་ལ་མི་དབེན་པར་འདུ་ཤེས་ཏེ་བསྐྱོས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆོས་བཞིན་དུ་རྩོད་པ་ཞི་བར་གྱུར་པ་ལས་ཕྱིས་ལས་དེ་སྐྱོ་བར་བགྱིད་པ་ན། མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བར་འགྱུར་རོ། །བཙུན་པ། དགེ་སློང་མས་ཆོས་བཞིན་དུ་རྩོད་པ་ཞི་བར་གྱུར་པ་ལ་ཕྱིས་ལས་དེ་སྐྱོ་བར་བགྱིད་པ་ན། མཚན་འཕོས་ཏེ་\r
དགེ་སློང་ཕར་གྱུར་ན། ཅིར་འགྱུར། ལྟུང་བར་འགྱུར་རོ། །བཙུན་པ། དགེ་སློང་གིས་ཆོས་བཞིན་དུ་རྩོད་པ་ཞི་བར་གྱུར་པ་ཆོས་བཞིན་དུ་རྩོད་པར་འདུ་ཤེས་ཏེ་ཕྱིས་ལས་ཀྱིས་བསྐྱོས་ན།\r
ཅིར་འགྱུར། ལྟུང་བར་འགྱུར་རོ། །ཆོས་བཞིན་དུ་རྩོད་པ་ལ་ཆོས་བཞིན་མ་ལགས་པར་འདུ་ཤེས་ཏེ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །ཆོས་བཞིན་དུ་རྩོད་པ་མ་\r
ལགས་པ་ལ་ཆོས་བཞིན་དུ་རྩོད་པར་འདུ་ཤེས་ཏེ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །ཆོས་བཞིན་དུ་རྩོད་པ་མ་ལགས་པ་ལ་ཆོས་བཞིན་དུ་རྩོད་པ་མ་ལགས་པར་འདུ་\r

\r
ཤེས་ཏེ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ཆོས་\r
བཞིན་དུ་རྩོད་པ་ཞི་བ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ལྟུང་བར་འགྱུར་རོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཆོས་བཞིན་དུ་རྩོད་པ་ཞི་བ་ལ་\r
ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་རྩོད་པ་ཆོས་བཞིན་དུ་ཞི་བ་ལ་ཕྱིས་ལས་ཀྱིས་བསྐྱོས་ན། ཅིར་\r
འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཆོས་བཞིན་དུ་རྩོད་པ་ཞི་བ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །\r
བཙུན་པ། བསྙེན་པར་མ་རྫོགས་པས་ཆོས་བཞིན་དུ་རྩོད་པ་ཞི་བ་ལ་ཕྱིས་ལས་ཀྱིས་བསྐྱོས་པར་བཤམས་ནས་བསྙེན་པར་མ་རྫོགས་པར་ལགས་པར་བགྱིས་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པར་བཤམས་ནས་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཏེ་ལགས་\r
ན༑ ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་\r

\r
པར་རྫོགས་ཏེ་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་ལགས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་\r
ལ་བསྙེན་པར་མ་རྫོགས་པ་ན་ལགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པའི་རྩོད་པ་ཆོས་བཞིན་དུ་གྱུར་པ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་ཟ་མ་དང༌། མ་ནིང་དང༌། མཚན་གཉིས་པ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་\r
པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སྔར་འཁྲུགས་པ་དང༌། སྔར་ཉེས་པར་བྱུང་བ་རྣམས་\r
ཀྱི་རྩོད་པ་ཆོས་བཞིན་དུ་ཞི་བར་གྱུར་པ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་དབྱེན་བྱས་པ་དང༌། ཉེ་བར་སོང་བ་དང༌། བསླབ་པ་\r
བྱིན་པ་རྣམས་ཀྱི་རྩོད་པ་ཆོས་བཞིན་དུ་རྩོད་པ་ཞི་བར་གྱུར་པ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ལྟུང་བའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་\r
བ་དང་གཅིག་ནས་གཅིག །སེམས་འཁྲུགས་པ་དང་ན་བ་དང༌། །འོན་པ་དག་དང་འགྲོ་བའོ། །བཙུན་པ། དགེ་སློང་གིས་དགེ་སློང་གི་རྩོད་པ་ཆོས་བཞིན་དུ་ཞི་བར་གྱུར་པ་ལ་ཕྱིས་འཕྲིན་\r

\r
གྱིས་བསྐྱོས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་\r
ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པའི་རྩོད་པ་ཆོས་བཞིན་དུ་ཞི་བར་གྱུར་པ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་\r
པ་དང༌། ནད་ཀྱིས་གཟིར་པ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ཀྱི་རྩོད་པ་ཆོས་བཞིན་དུ་ཞི་བར་གྱུར་པ་ལ་ཕྱིས་ལས་ཀྱིས་བསྐྱོས་\r
ན༑ ཐམས་ཅད་ཀྱང་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མའི་རྩོད་པ་ཆོས་བཞིན་དུ་ཞི་བར་གྱུར་པ་ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ཉེས་བྱས་སོ།།\r
དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བསྐྱོས་ན། ཐམས་ཅད་ཉེས་བྱས་སུ་འགྱུར་རོ། །དགེ་སློང་མས་དགེ་སློང་མའི་བསྐྱོས་ན། ལྟུང་བར་འགྱུར་རོ། །དགེ་\r
སློང་གིས་དགེ་ཚུལ་ཕ་དང༌། དགེ་སློབ་མ་དང༌། དགེ་ཚུལ་མ་རྣམས་ཀྱི་བསྐྱོས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་རྩོད་པ་ཆོས་བཞིན་དུ་ཞི་བར་གྱུར་པ་\r
ལ་ཕྱིས་ལས་ཀྱིས་བསྐྱོས་ན། ཅིར་འགྱུར། ལྟུང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་ནི། ཉེས་བྱས་ཏེ། རྒྱས་པར་བརྗོད་པར་བྱའོ། །མདོར་\r

\r
ན༑ འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་ར་རོ་མྱོས་པ་དང༌།།\r
སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་རིག་པའི་སྐྱེས་\r
བ་མེད་པར་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་རིག་པའི་སྐྱེས་པ་མ་མཆིས་པར་འཕྲིན་པ་\r
ལས་བུད་མེད་ལ་ཚིག་ལྔའམ་དྲུག་ལས་ལྷག་པར་བཤད་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་\r
ཏུ་བརྒྱུད་པ་རྣམས་སོ། །བཙུན་པ། དགེ་སློང་གིས་སྨྱོན་མ་ལ་རིག་པའི་སྐྱེས་པ་མ་མཆིས་པར་ཚིག་ལྔའམ་དྲུག་ལས་ལྷག་པར་ཆོས་བཤད་ན། ཅིར་འགྱུར། ཉེས་བྱས་སོ། །དེ་བཞིན་\r
དུ་སེམས་འཁྲུགས་མ་དང༌། ནད་ཀྱིས་གཟིར་བ་དང༌། གླེན་མ་དང༌། ལྐུགས་མ་དང༌། འོན་མ་དང༌། གཉིད་ཀྱིས་ལོག་པ་དང༌། ར་རོ་བ་དང༌། མྱོས་མ་དང༌། སྙོམས་པར་ཞུགས་མ་\r
དང༌། འགྲོ་བ་གཞན་དུ་གནས་མ་རྣམས་ལ་བཤད་ན། ཐམས་ཅད་ཀྱང་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་རིག་པའི་སྐྱེས་པ་མེད་པར་སྨྱོན་པ་ཞིག་དང་ཚིག་ལྔའམ་དྲུག་\r

\r
ལས་ལྷག་པར་བུད་མེད་ལ་ཆོས་བཤད་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌།\r
ལྐུགས་པ་དང༌། འོན་པ་དང༌། གཉིད་ལོག་པ་དང༌། མྱོས་པ་དང༌། སྙོམས་པར་ཞུགས་པ་དང༌། དམུས་ལོང་དང༌། མཐའ་འཁོབ་པ་དང༌། འགྲོ་བ་གཞན་དུ་གནས་པའི་རིག་པའི་\r
སྐྱེས་པ་ཞིག་དང་ཆོས་བཤད་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །དེ་ལྟར་ཟ་མ་མ་ནིང་མ། །མཚན་དང་བཞི་པ་དེ་བཞིན་དུ།\r
བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་\r
བཤད་པ་དང༌། བུད་མེད་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་རིག་པའི་སྐྱེས་པ་མ་མཆིས་པར་\r
བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་པ་དང༌། བུད་མེད་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་པ་དང༌། བུད་མེད་དེས་ཀྱང་མཐའ་འཁོབ་པའི་སྐད་མ་འཚལ་ན།\r

\r
ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་རིག་པའི་སྐྱེས་པ་མ་མཆིས་པར་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་པ་དང༌། བུད་མེད་དེས་ཀྱང་\r
འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་གཡོག་མཐའ་འཁོབ་པ་དང་ལྷན་ཅིག་ཏུ་བུད་མེད་ལ་ཚིག་ལྔའམ་\r
དྲུག་ལས་ལྷག་པར་ཆོས་བཤད་པ་དང༌། གཡོག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་འཕགས་པས་མཐའ་འཁོབ་པའི་སྐད་དུ་གཡོག་འཕགས་\r
པ་དང་ལྷན་ཅིག་ཏུ་ཆོས་འཆད་ན། ཉེས་བྱས་སུ་འགྱུར་རོ། །མཐའ་འཁོབ་པས་མཐའ་འཁོབ་པའི་སྐད་དུ་གཡོག་འཕགས་པ་དང་ལྷན་ཅིག་ཏུ་ཆོས་བཤད་ན། ཉེས་བྱས་སུ་འགྱུར་རོ། །མཐའ་\r
འཁོབ་པས་འཕགས་པའི་སྐད་དུ་གཡོག་མཐའ་འཁོབ་པ་དང་ལྷན་ཅིག་པ་དང་བུད་མེད་ལ་ཚིག་ལྔའམ་དུག་ལས་ལྷག་པར་ཆོས་བཤད་པ་དང༌། གཡོག་དེས་ཀྱང་འཕགས་པའི་སྐད་མ་\r
འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་བུད་མེད་ལ་ཆོས་ལྔའམ་དྲུག་ལས་ལྷག་པར་ཆོས་བཤད་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་དབེན་པ་ལ་དབེན་པར་འདུ་ཤེས་ཏེ་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གཡོག་མ་ནིང་དང་\r

\r
ལྷན་ཅིག་ཏུ་བུད་མེད་ལ་ཆོས་བཤད་ན། ཅིར་འགྱུར། ཉེས་བྱས་སོ། །དེ་བཞིན་དུ་གཡོག་ཟ་མ་དང༌། མཚན་གཉིས་པ་དང་ལྷན་ཅིག་ཏུ་བུད་མེད་ལ་\r
ཆོས་བཤད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རིག་པའི་སྐྱེས་པ་མ་མཆིས་པར་མ་ནིང་མོ་ལ་ཆོས་བཤད་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་སྐྱེས་\r
པ་ལ་ཆོས་འཆད་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་ལ་བུད་མེད་དུ་འདུ་ཤེས་ཏེ་ཚིག་ལྔའམ་དྲུག་ལས་\r
ལྷག་པར་ཆོས་འཆད་ན། ཅིར་འགྱུར། ལྟུང་བའོ། །བུད་མེད་ལ་བུད་མེད་མ་ཡིན་པར་འདུ་ཤེས་ན། ཉེས་པ་མེད་དོ། །བུད་མེད་མ་ཡིན་པ་ལ་བུད་མེད་དུ་འདུ་ཤེས་ན། ཉེས་བྱས་\r
སོ༑ ༑བུད་མེད་མ་ཡིན་པ་ལ་བུད་མེད་མ་ཡིན་པར་འདུ་ཤེས་ཏེ་ཚིག་ལྔའམ་དྲུག་ལས་ལྷག་པར་ཆོས་བཤད་ན། ཉེས་པ་མེད་དོ། །བཙུན་པ། དགེ་སློང་གིས་མིའི་བུད་མེད་ལ་མིའི་བུད་མེད་དུ་\r
འདུ་ཤེས་ཏེ་ཚིག་ལྔའམ་དྲུག་ལས་ལྷག་པར་ཆོས་བཤད་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སོ། །མི་མ་ཡིན་པ་ལ་མིར་འདུ་ཤེས་ན།\r

\r
ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན། ཉེས་བྱས་སོ། །བཙུན་པ། དགེ་སློང་གིས་གཡོག་མི་ལ་མིར་འདུ་ཤེས་ཏེ་བུད་མེད་ལ་ཆོས་བཤད་ན། ཅིར་འགྱུར།\r
ཉེས་པ་མེད་དོ། །མི་ལ་མི་མ་ལགས་པར་འདུ་ཤེས་ཏེ་ཆོས་བཤད་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་ཆོས་བཤད་ན། ཅིར་འགྱུར། ཉེས་པ་མེད་དོ།\r
མི་མ་ལགས་པ་ལ་མི་མ་ལགས་པར་འདུ་ཤེས་ཏེ་བཤད་ན། ཅིར་འགྱུར། ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་བཤད་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་སྐྱེས་པ་ལ་ཚིག་ལྔའམ་དྲུག་ལས་ལྷག་པར་ཆོས་བཤད་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་ལ་ཉེས་བྱས་སུ་རྒྱས་པར་བརྗོད་པར་བྱའོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་དང༌། །ཁྱིམ་པ་དེ་བཞིན་ཚིག་རྣམས་དང༌། །མཚན་ཡང་\r
དེ་བཞིན་དགེ་སློང་མ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བསྙེན་པར་མ་རྫོགས་པའི་གང་ཟག་\r
དང་ཚིག་མཉམ་དུ་ཆོས་བཀླགས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་སྨྱོན་པ་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ཉེས་བྱས་སོ། །\r

\r
དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། དིག་པ་དང༌། འོན་པ་དང༌། དེ་བཞིན་དུ་འགྲོ་བ་གཞན་དུ་གནས་པ་\r
དག་དང་ཚིག་མཉམ་དུ་ཆོས་བཀླགས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཁྱིམ་པ་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ལྟུང་བར་\r
འགྱུར་རོ། །ཟ་མ་དང༌། མ་ནིང་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་སུན་ཕྱུང་བ་དང༌། ཕ་དང༌།\r
མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་པ་\r
དང༌། སོ་སོར་གནས་པ་དང༌། སྔོན་ཉེས་པ་བྱུང་བ་དང༌། སྔར་འཁྲུགས་པ་རྣམས་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ལྟུང་བར་འགྱུར་རོ། །བཙུན་པ། དགེ་\r
སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ཉེས་བྱས་སོ།\r
འཕགས་པས་འཕགས་པའི་སྐད་དུ་དགེ་སློང་དང་ཚིག་མཉམ་དུ་ཆོས་བཀླགས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ།།\r

\r
འཕགས་པས་མཐའ་འཁོབ་པའི་སྐད་དུ་དགེ་སློང་དང་ཚིག་མཉམ་དུ་ཆོས་བཀླགས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་དང་ཚིག་མཉམ་དུ་ཆོས་བཀླགས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་\r
སོ༑ ༑མཐའ་འཁོབ་པས་འཕགས་པའི་སྐད་དུ་དགེ་སློང་དང་ཚིག་མཉམ་དུ་ཆོས་བཀླགས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ།\r
བཙུན་པ། དགེ་སློང་གིས་བསྙེན་པར་མ་རྫོགས་པའི་གང་ཟག་དང་ཚིག་མཉམ་དུ་ཆོས་ཀློག་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་\r
མས་བསྙེན་པར་མ་རྫོགས་པའི་གང་ཟག་དང་ཚིག་མཉམ་དུ་ཆོས་ཀློག་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་ངམ། དགེ་སློང་མས་\r
བསྙེན་པར་མ་རྫོགས་པའི་གང་ཟག་དང་ཚིག་མཉམ་དུ་ཆོས་ཀློག་པ་དང༌། བསྙེན་པར་མ་རྫོགས་པ་དེ་ཡང་མཚན་འཕོས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་བསྙེན་པར་\r
མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཚིག་མཉམ་དུ་ཆོས་བཀླགས་ན། ཅིར་འགྱུར། ལྟུང་བར་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན་\r

\r
ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་\r
རྫོགས་པར་འདུ་ཤེས་ཏེ་བཀླགས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་བཀླགས་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་\r
འདུ་ཤེས་ཏེ་བཀླགས་ན། ཅིར་འགྱུར། ཉེས་བྱས་སོ་།མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་མ་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། ཚིག་མཉམ་དུ་ཆོས་བཀླགས་ན། ཐམས་ཅད་ལྟུང་\r
བར་འགྱུར་རོ། །བཙུན་པ། དགེ་སློང་མས་བསྙེན་པར་མ་རྫོགས་པའི་གང་ཟག་དང་ཚིག་མཉམ་དུ་ཆོས་བཀླགས་ན། ཅིར་འགྱུར། །ལྟུང་བའོ། །དགེ་སློང་མ་དང་དགེ་སློང་ཚིག་མཉམ་དུ་\r
ཆོས་ཀློག་ན། ཉེས་བྱས་སུ་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་དང་ཀློག་ན། ལྟུང་བར་འགྱུར་རོ། །དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ལ་ཉེས་བྱས་སོ། །བཙུན་པ། བསླབ་པ་སྩལ་པས་བསྙེན་པར་མ་རྫོགས་པའི་གང་ཟག་དང་ཚིག་མཉམ་དུ་ཆོས་བཀླགས་ན། ཅིར་འགྱུར། ལྟུང་བར་འགྱུར་རོ།། །།\r

\r
འདུལ་བ་གཞུང་དམ་པ་བམ་པོ་དྲུག་པ། མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །འོན་པ་གླེན་པ་\r
གཉིད་ལོག་རྣམས། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་\r
དགེ་སློང་གང་དགེ་འདུན་གྱིས་སྡོམ་པ་སྩལ་པ་མ་གཏོགས་པར་བསྙེན་པར་མ་རྫོགས་པའི་གང་ཟག་ལ་གནས་ངན་ལེན་གྱི་ནོངས་པ་སྨྲས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ།\r
དགེ་སློང་གིས་བསྙེན་པར་མ་རྫོགས་པའི་གང་ཟག་ལ་འཕྲིན་པ་ལས་གནས་ངན་ལེན་གྱི་ནོངས་པ་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་\r
པ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལ་གནས་ངན་ལེན་གྱི་ནོངས་པ་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་\r
དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། དིག་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་\r
དུ་གནས་པ་རྣམས་ལ་གནས་ངན་ལེན་གྱི་ནོངས་པ་སྨྲས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། ཚིག་དང་ལུས་དང་དབེན་དེ་ལྟར། བཞི་པ་མཚན་ཡང་དེ་བཞིན་ཏེ། བསྐོས་དང་\r

\r
བདུན་པ་དག་ཉིད་དང༌། །ཁྱིམ་པ་བསླབ་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་འཕགས་\r
པས་འཕགས་པའི་སྐད་དུ་མཐའ་འཁོབ་པ་ལ་གནས་ངན་ལེན་གྱི་ནོངས་པ་སྨྲས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
འཕགས་པས་མཐའ་འཁོབ་པའི་སྐད་དུ་འཕགས་པ་ལ་སྨྲས་པ་དང༌། འཕགས་པ་དེས་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་འཕགས་པ་ལ་སྨྲས་པ་དང༌། འཕགས་པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་\r
མཐའ་འཁོབ་པ་ལ་སྨྲས་པ་དང༌། མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་གནས་ངན་\r
ལེན་གྱི་ནོངས་པ་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དབེན་པ་ལ་མི་དབེན་པར་འདུ་ཤེས་ཏེ་གནས་ངན་ལེན་གྱི་ཉེས་པ་སྨྲས་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་གནས་ངན་ལེན་གྱི་ནོངས་པ་སྨྲས་ན། ཅིར་འགྱུར། ལྟུང་བའོ། །བསྙེན་པར་མ་རྫོགས་པ་ལ་བསྙེན་\r

\r
པར་རྫོགས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྨྲས་ན། ཉེས་པ་མེད་དོ། །བསྙེན་པར་རྫོགས་པ་ལ་བསྙེན་\r
པར་མ་རྫོགས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་སྨྲས་ན། ཅིར་འགྱུར། ལྟུང་བར་འགྱུར་རོ། །མི་ལ་མི་མ་ལགས་པར་\r
འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སུ་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་\r
སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པ་ལ་གནས་ངན་ལེན་ཀྱི་ཉེས་པ་སྨྲ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་\r
བར་འགྱུར་རོ། །བཙུན་པ། དགེ་སློང་མས་བསྙེན་པར་མ་རྫོགས་པའི་གང་ཟག་ལ་གནས་ངན་ལེན་གྱི་ཉེས་པ་ཞིག་སྨྲ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བར་\r
འགྱུར་རོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་དགེ་འདུན་གྱིས་སྩལ་པ་མ་གཏོགས་པར་བསྙེན་པར་མ་རྫོགས་པའི་གང་ཟག་ལ་གནས་ངན་ལེན་གྱི་ཉེས་པ་སྨྲས་\r
ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་འདུན་གྱིས་མ་བསྐོས་པའི་དགེ་སློང་གིས་བསྙེན་པར་མ་རྫོགས་པའི་གང་ཟག་ལ་གནས་ངན་ལེན་གྱི་ཉེས་པ་སྨྲས་ཀྱང་ནོངས་\r

\r
པར་མི་འགྱུར་བ་མཆིས་སམ། ཨུ་པ་ལི། ཡོད་དེ། གང་ཟག་འདི་བཞིའོ། །འདི་ལྟ་སྟེ། གང་ཟག་གང་ཉེས་པའི་མཐར་བྱ་བ་དང༌། རིགས་ཀྱི་མཐར་བྱ་བ་སྦྱིན་\r
པའང་ཡོད། གང་ཟག་གང་ཉེས་པའི་མཐར་བྱ་བ་དང༌། རིགས་ཀྱི་མཐར་བྱ་བ་མེད་པ་སྦྱིན་པའང་ཡོད། གང་ཟག་གང་རིགས་ཀྱི་མཐར་བྱ་བ་དང༌། ཉེས་པའི་མཐར་བྱ་བ་མེད་པ་སྦྱིན་པའང་\r
ཡོད། གང་ཟག་གང་ཉེས་པའི་མཐར་བྱ་བ་ཡང་མེད། རིགས་ཀྱི་མཐར་བྱ་བ་ཡང་མེད་པར་སྦྱིན་པ་ཡང་ཡོད་དོ། །ཉེས་པའི་མཐར་བྱ་བ་དང༌། རིགས་ཀྱི་མཐར་བྱ་བ་སྦྱིན་པ་གང་ཞེ་ན།\r
ཉེས་པ་ཆུང་ངུ་གང་གིས་རིགས་མང་དུ་སུན་པའོ། །ཉེས་པའི་མཐར་བྱ་བ་མེད་པ་དང༌། རིགས་ཀྱི་མཐར་བྱ་བ་མེད་པ་སྦྱིན་པ་གང་ཞེ་ན། གང་གིས་ཉེས་པ་ཆུང་ངུས་རིགས་མང་དུ་སུན་\r
པའོ། །རིགས་ཀྱི་མཐར་བྱ་བ་དང༌། ཉེས་པའི་མཐར་བྱ་བ་མེད་པ་སྦྱིན་པ་གང་ཞེ་ན། གང་གིས་ཉེས་པ་ཆེན་པོས་རིགས་ཉུང་ངུ་སུན་པའོ། །ཉེས་པའི་མཐར་བྱ་བ་ཡང་མེད། རིགས་\r
ཀྱི་མཐར་བྱ་བ་ཡང་མེད་པ་སྦྱིན་པ་གང་ཞེ་ན། གང་གིས་ཉེས་པ་ཆེན་པོས་རིགས་མང་དུ་སུན་པའོ། །གང་ཟག་གང་ལ་ཉེས་པའི་མཐར་བྱ་བ་དང༌། རིགས་ཀྱི་མཐར་བྱ་བ་སྦྱིན་པ་\r
ནི། དེ་ལ་ཉེས་པ་ཇི་ཙམ་པ་དང༌། རིགས་ཇི་སྙེད་དུ་སོ་སོར་རིག་པ་དེ་དག་ལ་བསྒོ་བར་བྱའོ། །དེ་ལས་ལྷག་པར་བསྒོ་ན། ལྟུང་བར་འགྱུར་རོ། །གང་ཟག་གང་ལ་ཉེས་པའི་མཐར་\r

\r
བྱའི། རིགས་ཀྱི་མཐར་བྱ་བ་མེད་པ་སྦྱིན་པ་ནི། དེའི་ཉེས་པ་ཇི་ཙམ་པ་དང༌། རིགས་ཇི་སྙེད་ཀྱི་སོ་སོར་རིག་པ་ཐམས་ཅད་ལ་བསྒོ་བར་བྱའོ། །དེ་ལས་ལྷག་པར་བསྒོ་ན། ལྟུང་བར་འགྱུར་\r
རོ༑ ༑གང་ཟག་གང་ལ་རིགས་ཀྱི་མཐར་བྱའི། ཉེས་པའི་མཐར་བྱ་བ་མེད་པ་སྦྱིན་པ་ནི། དེ་ལ་ཉེས་པ་ཐམས་ཅད་བསྒོ་བར་བྱའི། རིགས་ཇི་སྙེད་ཀྱི་སོ་སོར་རིག་པ་དེ་དག་ཐམས་ཅད་ལ་\r
ནི༑ བསྒོ་བར་མི་བྱའོ། །དེ་ལས་ལྷག་པར་བསྒོ་ན། ལྟུང་བར་འགྱུར་རོ། །གང་ཟག་གང་ལ་ལྟུང་བའི་མཐར་ཡང་བྱ་བ་མེད་ལ། རིགས་ཀྱི་མཐར་ཡང་བྱ་བ་མེད་པ་སྦྱིན་པ་ནི། དེའི་ཉེས་པ་\r
ཐམས་ཅད་དང༌། རིགས་ཇི་སྙེད་ཀྱི་སོ་སོར་རིག་པ་དེ་དག་ཐམས་ཅད་ལ་བསྒོ་བར་བྱ་སྟེ། བསྒོ་ཡང་ལྟུང་བ་མེད་དོ། །བཙུན་པ། བསྙེན་པར་མ་རྫོགས་པས་བསྙེན་པར་མ་རྫོགས་པའི་\r
གང་ཟག་ལ་གནས་ངན་ལེན་གྱི་ནོངས་པ་སྨྲ་བར་བཤམས་ནས་བསྙེན་པར་མ་རྫོགས་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་\r
རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r
བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་\r

\r
པར་རྫོགས་པ་ན་བཤམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་\r
གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བདག་ཉིད་ཀྱི་གནས་ངན་ལེན་གྱི་ནོངས་པ་བསྙེན་པར་མ་རྫོགས་པ་ལ་སྨྲས་ན། ཅིར་འགྱུར། ཉེས་བྱས་སོ། །དགེ་\r
སློང་གིས་དགེ་སློང་གི་གནས་ངན་ལེན་གྱི་ནོངས་པ་ཟ་མ་ལ་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། མ་ནིང་མོ་རྣམས་དང༌། མཚན་གཉིས་པ་ལ་སྨྲས་ན།\r
ཐམས་ཅད་ཉེས་བྱས་སོ། །དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་དགེ་སློང་མ་སུན་ཕྱུང་བ་ལ་སྨྲས་ན། ཅིར་འགྱུར། ལྟུང་བའོ། །དེ་བཞིན་དུ་ཕ་དང༌། མ་བསད་པ་\r
དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་\r
གནས་པ་དང༌། སོ་སོར་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་ལ་སྨྲས་ན། ཐམས་ཅད་ལྟུང་བར་འགྱུར་རོ། །དགེ་སློང་གིས་དགེ་སློང་གི་གནས་ངན་\r
ལེན་གྱི་ནོངས་པ་དགེ་འདུན་གྱི་དབྱེན་བྱས་པ་དང༌། ཉེ་བར་ཕྱོགས་པ་དང༌། བསླབ་པ་བྱིན་པ་རྣམས་ཀྱི་དགེ་སློང་དང་དགེ་སློང་མ་རྣམས་ལ་སྨྲས་ན། ཐམས་ཅད་ཉེས་བྱས་སུ་\r

\r
འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་སྨྲས་ན། ཐམས་ཅད་ལྟུང་བར་འགྱུར་རོ། །དགེ་སློང་མས་དགེ་སློང་མའི་གནས་ངན་ལེན་གྱི་ནོངས་པ་བསྙེན་\r
པར་མ་རྫོགས་པ་ལ་སྨྲས་ན། ཅིར་འགྱུར། ལྟུང་བའོ། །དགེ་སློང་གིས་དགེ་སློང་མ་ལ་སྨྲས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r
ལ་སྨྲས་ན། ཐམས་ཅད་ལྟུང་བར་འགྱུར་རོ། །བཙུན་པ། བསླབ་པ་སྩལ་པས་གནས་ངན་ལེན་གྱི་ནོངས་པ་བསྙེན་པར་མ་རྫོགས་པ་ལ་སྨྲས་ན། ཅིར་འགྱུར། ལྟུང་བའོ། །དེ་བཞིན་དུ་དགེ་\r
སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཡང་ཐམས་ཅད་ཉེས་བྱས་སུ་རྒྱས་པར་བརྗོད་པར་བྱའོ། །སངས་རྒྱས་སྟོན་པའོ། །ཞེས་བྱ་བ་མ་གཏོགས་པ་མི་ལས་བླ་མར་\r
གྱུར་པའི་ཆོས་ཡང་དག་པར་སྨྲས་ན། ཕས་ཕམ་པར་བཤད་པ་ལས་རིམ་པར་དབྱེའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག། སྨྱོན་\r
པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་ར་རོ་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་\r
ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་སྔར་ཡིད་མཐུན་པར་བགྱིས་པ་ལས་ཕྱིས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་\r

\r
བའི་གང་ཟག་ལ་བསྔོས་སོ། །ཞེས་མཆིས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པ་ལས་འདི་སྐད་དུ། ཚེ་དང་ལྡན་\r
པ༑ དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌།\r
གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་\r
གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། དིག་པ་དང༌། འོན་པ་དང༌། གཉིད་\r
ལོག་པ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་\r
བསྔོས་སོ། །ཞེས་སྨྲས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །མཚན་དང་བཞི་པ་བདུན་པ་དང༌། ཁྱིམ་པ་མི་རུང་ཆུང་ངུ་དང༌། །རྙེད་པ་ཐ་\r
མ་དགེ་སློང་མ། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་ཞིག་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་\r

\r
བསྔོས་སོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་དགེ་སློང་ཞིག་ལ་འདི་སྐད་དུ། ཚེ་\r
དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་ཞིག་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་པ་དང༌། འཕགས་\r
པ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དགེ་སློང་ཞིག་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་\r
འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་\r
དམིགས་པས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་གོ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་དབེན་པ་ལ་མི་དབེན་པར་འདུ་ཤེས་ཏེ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར། ཉེས་\r

\r
བྱས་སོ། །བཙུན་པ། དགེ་སློང་གིས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲ་བ་ན། དེའི་མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་འདི་སྐད་དུ་སྨྲ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ།\r
དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ནས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་\r
སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་དེ་བཞིན་དུ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་\r
བསྙེན་པར་རྫོགས་པར་འདུ་ཤེས་ཏེ་དེ་བཞིན་དུ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་དེ་བཞིན་དུ་སྨྲས་ན། ཅིར་འགྱུར།\r
ཉེས་བྱས་སོ། །བཙུན་པ། བསྙེན་པར་མ་རྫོགས་པར་ཡིད་མཐུན་པར་གྱུར་ལ་བསྙེན་པར་མ་རྫོགས་པས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་\r
ལ་བསྔོས་སོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་ཡིད་མཐུན་པར་གྱུར་ལ་བསྙེན་པར་རྫོགས་ཀར་འདི་སྐད་སྨྲས་ན། ཅིར་འགྱུར། ཉེས་བྱས་སོ། །\r

\r
བསྙེན་པར་མ་རྫོགས་པར་ཡིད་མཐུན་པར་གྱུར་ལ་བསྙེན་པར་རྫོགས་ནས་དེ་བཞིན་དུ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་ཡིད་མཐུན་པར་གྱུར་ལ་བསྙེན་པར་རྫོགས་\r
ཀར་དེ་བཞིན་དུ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པར་ཡིད་མཐུན་པར་གྱུར་ལ་བསྙེན་པར་རྫོགས་ནས་དེ་བཞིན་དུ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r
པར་ཡིད་མཐུན་པར་གྱུར་ལ་བསྙེན་པར་རྫོགས་ནས་དེ་སྐད་སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་པར་ཡིད་མཐུན་པར་གྱུར་ལ་བསྙེན་པར་མ་རྫོགས་པས་འདི་སྐད་སྨྲས་ན། ཅིར་\r
འགྱུར༑ ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། མཚན་གཉིས་པ་དང༌། ཕ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དགེ་སློང་མ་སུན་ཕྱུང་བ་དང༌། དེ་བཞིན་གཤེགས་པ་\r
ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་\r
པ་རྣམས་ལ་འདི་སྐད་དུ་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཉེས་བར་ཕྱོགས་པ་དང༌། བསླབ་པ་སྩལ་བ་རྣམས་ལ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་\r

\r
འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་\r
འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་གོས་དེའི་རྒྱུ་རུང་ལ་སྤུན་མི་རུང་བ་དང༌། སྤུན་རུང་ལ་རྒྱུ་\r
མི་རུང་བར་གྱུར་པ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་\r
དང༌། གོས་ཀྱི་རྒྱུ་དེ་ལྟ་བུ་དག་གི་ཕྱིར་འདི་སྐད་སྨྲས་ན། ཉེས་བྱས་སུ་འགྱུར་རོ། །བཙུན་པ། དགེ་འདུན་གྱི་གོས་ཁྲུ་གང་དུ་མ་འཚལ་བ་ཞིག་རྙེད་པར་གྱུར་ཏེ། དེ་ཡང་དགེ་སློང་གིས་\r
མཐུན་པར་བགྱིས་པའི་འོག་ཏུ་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་གོས་ཀྱི་རྙེད་པ་མ་གཏོགས་པར་དེ་ལས་གཞན་པའི་རྙེད་པ་རྣམས་ཀྱི་ཕྱིར་འདི་སྐད་དུ་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་འདུན་གྱིས་དགེ་སློང་དེའི་\r
མངོན་དུ་མ་བབ་པར་གོས་སྩལ་པར་གྱུར་པ་ལས། དེའི་འོག་ཏུ་མཆིས་ནས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་འདི་སྐད་དུ་སྨྲས་ན། ཅིར་འགྱུར། ལྟུང་བའོ། །དགེ་སློང་མས་འདི་སྐད་དུ་སྨྲས་ན་ཡང་ལྟུང་བར་འགྱུར་རོ། །དགེ་སློབ་མ་\r
དང༌། དགེ་ཚུལ་ཕ་དང༌། དགེ་ཚུལ་མ་རྣམས་ཀྱིས་འདི་སྐད་དུ། ཚེ་དང་ལྡན་པ། དགེ་འདུན་གྱི་རྙེད་པ་འདི་ལྟར་མཛའ་བའི་གང་ཟག་ལ་བསྔོས་སོ། །ཞེས་སྨྲས་ན། ཉེས་བྱས་སུ་འགྱུར་\r
རོ༑ ༑མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་ར་རོ་མྱོས་\r
པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་བསླབ་པ་ལ་འཕྱ་ན། ལྟུང་\r
བའོ། །ཞེས་གསུངས་ན། བཙུན་པ། དགེ་སློང་གིས་འཕྲིན་པས་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་\r
དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་\r

\r
གཞན་དུ་གནས་པ་རྣམས་ཀྱི་དྲུང་དུ་བསླབ་པ་ལ་དཔྱས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །དེ་བཞིན་མཚན་\r
དང་བཞི་པ་དང༌། །ཁྱིམ་པ་ལ་སོགས་སྤྲུལ་པ་དང༌། །བསླབ་པ་དང་ཡང་དགེ་སློང་མའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་གི་དྲུང་དུ་བསླབ་པ་ལ་\r
དཔྱས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་དགེ་སློང་གི་དྲུང་དུ་བསླབ་པ་ལ་དཔྱས་པ་\r
དང༌། དགེ་སློང་དེས་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་གི་དྲུང་དུ་བསླབ་པ་ལ་དཔྱས་པ་\r
དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དགེ་སློང་གི་དྲུང་དུ་བསླབ་པ་ལ་དཔྱས་པ་\r
དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ།།\r
བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསླབ་པ་ལ་དཔྱ་བ་ན། མཚན་འཕོས་ཏེ་\r

\r
དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བསླབ་པ་ལ་དཔྱ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་བསྙེན་པར་\r
རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་དེའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་དེའི་དྲུང་དུ་བསླབ་པ་\r
ལ་དཔྱས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་དེའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་\r
བསྙེན་པར་མ་རྫོགས་པར་འདུ་ཤེས་ཏེ་དེའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །ཟ་མ་\r
དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་\r
ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ཀྱི་དྲུང་དུ་བསླབ་པ་ལ་དཔྱས་ན། ཐམས་ཅད་ཉེས་བྱས་སུ་\r
འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཐམས་ཅད་ཉེས་བྱས་སུ་\r

\r
འགྱུར་རོ། །བཙུན་པ། དགེ་སློང་གིས་སྤྲུལ་པའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌།\r
དགེ་ཚུལ་མ་དང༌། དགེ་ཚུལ་ཕ་རྣམས་ཀྱི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །དགེ་སློང་མས་དགེ་སློང་མའི་དྲུང་དུ་བསླབ་པ་ལ་དཔྱས་ན། ཅིར་འགྱུར། ལྟུང་བའོ། །དགེ་སློང་\r
མས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱི་དྲུང་དུ་བསླབ་པ་ལ་དཔྱས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་བསླབ་པ་ལ་དཔྱས་ན།\r
ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་བྱས་སུ་འགྱུར་རོ། །མདོར་ན། རྫུ་འཕྲུལ་ལུས་དང་རྡོ་དྲེག་དང༌། །རྩ་བ་མེ་ཏོག་ཉ་ལྕིབས་དང༌། །གནས་\r
ཚང་ཤ་མོ་རྙིང་པ་དང༌། །མེ་ཏོག་འབྲས་བུ་ཤུན་པ་དང༌། །མཚན་དང་བཞི་པ་བདུན་པ་དང༌། །ཐ་མར་གྱུར་པ་འབྲས་བུ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་\r
པ༑ བཙུན་པ། བཅོམ་ལྡན་འདས་ཀྱིས་ས་བོན་གྱི་གྲོང་དང༌། སྲོག་ཆགས་ཀྱི་གྲོང་བཤིག་གམ། འཇིག་ཏུ་སྩལ་ན། ལྟུང་བའོ། །ཞེས་གསུངས་ན། བཙུན་པ། དགེ་སློང་གིས་རྫུ་འཕྲུལ་\r
གྱིས་ཤིང་བཀུམ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་ཤིང་བཀུམ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རྡོའི་དྲེག་པ་བཀོགས་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རྩ་བ་མ་ཟུག་པའི་ས་བོན་གྱི་དངོས་པོ་ཕྱུང་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཡའ་ཅན་དང༌། རླམ་ཅན་\r
བཀྲུས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འདམ་རྫབ་ནས་ཉ་ལྕིབས་ཕྱུང་སྟེ་ཐང་ལ་བོར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྲོག་ཆགས་\r
ཀྱི་གནས་བཤིག་ན། ཅིར་འགྱུར། ཉེས་བྱས་སོ། །བསྲེགས་སམ་མ་རུང་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བྱའི་ཚང་དྲལ་ཏམ། ཕྱུང་ངམ། བཤིག་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཛིམ་མམ། ཤ་མོ་བཏོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཤིང་རྒན་གྱི་ཤུན་པ་བཤུས་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་མེ་ཏོག་དང༌། འབྲས་བུ་དང༌། ལོ་མ་རྙིང་པ་བཏོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཤིང་འགུམས་པ་ན། མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཤིང་འགུམས་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་\r
གིས་ས་བོན་ལ་ས་བོན་དུ་འདུ་ཤེས་ཏེ་ཆུད་གསན་ན། ཅིར་འགྱུར། ལྟུང་བའོ། །ས་བོན་ལ་ས་བོན་མ་ལགས་པར་འདུ་ཤེས་ཏེ་ཆུད་གསན་ན། ཅིར་འགྱུར། ཉེས་པ་མེད་དོ། །ས་བོན་མ་ཡིན་པ་\r

\r
ལ་ས་བོན་དུ་འདུ་ཤེས་ན། ཉེས་བྱས་སུ་འགྱུར། ས་བོན་མ་ཡིན་པ་ལ་ས་བོན་མ་ཡིན་པར་འདུ་ཤེས་ཏེ་བཤིག་ན། ཉེས་པ་མེད་དོ། །བཙུན་པ། བསྙེན་པར་མ་རྫོགས་\r
པ་ན་དགུམ་པར་བཤམས་ལ་བསྙེན་པར་མ་རྫོགས་པར་བཀུམ་ན། ཅིར་འགྱུར། ཉེས་པ་མེད་དོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་བཀུམ་ན། ཅིར་འགྱུར།\r
ཉེས་པ་མེད་དོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཏེ་བཀུམ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་བཀུམ་\r
ན། ཅིར་འགྱུར། ཉེས་པ་མེད་དོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་བཀུམ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བཤམས་ལ་བསྙེན་པར་\r
རྫོགས་ཏེ་བཀུམ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་བཀུམ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རུང་བར་\r
མ་བགྱིས་པའི་འབྲས་བུ་འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། མངོན་པར་མ་སྨིན་པའི་ས་བོན་ནི་ས་བོན་གྱི་དངོས་པོ་མ་ཡིན་ནོ། །སྙམ་དུ་བསམ་ནས་ཟོས་\r
པའོ། །བཙུན་པ། དགེ་སློང་གིས་ས་བོན་གྱི་རིགས་ལྔ་ལ་མེས་རུང་བར་བགྱིས་ཏེ་འཚལ་ཡང་ལྟུང་བར་འགྱུར་བ་མཆིས་སམ། ཨུ་པ་ལི། ཡོད་དེ། ས་བོན་གྱི་རིགས་ལྔ་ལ་རུང་བར་བྱས་\r

\r
ཀྱང་སའི་ནང་དུ་བཞག་གམ། སྣོད་ཀྱི་ནང་དུ་བཞག་གམ། གདང་ཤིང་ལ་བཀལ་ཡང་རུང་སྟེ། མྱུ་གུ་སྐྱེས་པར་གྱུར་པའོ། །དེ་ཆུད་གསད་ན། ཅིར་འགྱུར། ལྟུང་བའོ། །མདོར་ན། འཕྲིན་པ་སྤྲིང་\r
ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་དང་ནི་འགྲོ་བ་དང༌། །ཁྱིམ་པ་དག་ལ་སོགས་པ་རྣམས། །བསླབ་པ་བྱིན་དང་དགེ་\r
སློང་མའོ། །བཙུན་པ། དགེ་སློང་གིས་འཕྲིན་གྱིས་ཤིང་བཀུམ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་\r
བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ཞིག་ཤིང་འགུམ་སུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་\r
གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ཤིང་གཅོད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་\r
གིས་མངོན་སུམ་དུ་ཁྱིམ་པ་ཤིང་འགུམས་སུ་སྩལ་ན། ཅིར་འགྱུར། ལྟུང་བའོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་བསད་པ་\r
དང༌། དགྲ་བཅོམ་པ་བསད་པ་དང༌། དགེ་འདུན་གྱི་དབྱེན་བྱས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་\r

\r
སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་དང༌། ཉེ་བར་ཕྱོགས་པ་དང༌།\r
བསླབ་པ་བྱིན་པ་རྣམས་མངོན་སུམ་དུ་ཤིང་གཅོད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་རན་སྔོན་པོ་བཀུམ་མམ། འགུམས་སུ་སྩལ་ན། ཅིར་\r
འགྱུར། །ལྟུང་བའོ། །བཙུན་པ། དགེ་སློང་མས་རན་སྔོན་པོ་བཀུམ་མམ། འགུམས་སུ་སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་རན་སྔོན་པོ་བཀུམ་མམ། འགུམས་\r
སུ་སྩལ་ན། ཅིར་འགྱུར། ཉེས་བྱས་སོ། །དགེ་ཚུལ་ཕ་དང༌། དགེ་ཚུལ་མ་རྣམས་ལ་ཉེས་པ་མེད་དོ། །མདོར་ན། སྐད་དང་ལུས་དང་དབེན་པ་དང༌། །མཚན་དང་བཞི་པ་བདུན་པ་དང༌།\r
ཁྱིམ་པ་དག་ལ་སོགས་པ་རྣམས། །བསྐོས་པ་དག་དང་མ་བསྐོས་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ནོངས་པ་\r
ངོར་བརྗོད་ཅིང་དཔྱས་འདོགས་ན། ལྟུང་བར་འགྱུར་རོ། །ཞེས་གསུངས་ན། དགེ་སློང་གིས་ཉེས་པ་ངོར་བརྗོད་ཅིང་དཔྱས་བཏགས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི།\r
ཡོད་དེ། ཇི་ལྟར་ཡང་དེ་ནི། མི་མ་ཡིན་པ་ལས་རབ་ཏུ་བྱུང་ཞིང་བསྙེན་པར་རྫོགས་པ་ལ་ཉེས་པ་ངོར་བརྗོད་ན། ཉེས་བྱས་སུ་འགྱུར་རོ། །བཙུན་པ། དགེ་སློང་འཕགས་པས་འཕགས་\r

\r
པའི་སྐད་དུ་དགེ་སློང་ལ་ནོངས་པ་ངོར་བརྗོད་ཅིང་དཔྱས་བཏགས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐར་འཁོབ་པའི་\r
སྐད་དུ་དགེ་སློང་ལ་ནོངས་པ་ངོར་བརྗོད་ཅིང་དཔྱས་བཏགས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་དགེ་སློང་ལ་ནོངས་པ་ངོར་བརྗོད་ཅིང་དཔྱས་བཏགས་ཀྱང་དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་\r
སྐད་དུ་དགེ་སློང་ལ་ནོངས་པ་ངོར་བརྗོད་ཅིང་དཔྱས་བཏགས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་\r
ཀྱི་དམིགས་པས་ནོངས་པ་ངོར་བརྗོད་ཅིང་དཔྱས་བཏགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་ནོངས་པ་ངོར་བརྗོད་ཅིང་དཔྱས་\r
བཏགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ནོངས་པ་ངོར་བརྗོད་ཅིང་དཔྱས་འདོགས་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་མས་ནོངས་པ་ངོར་བརྗོད་ཅིང་དཔྱས་འདོགས་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r

\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་\r
བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་\r
ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པ་ཞིག་ལ་དགེ་འདུན་གྱིས་ནོངས་པ་ངོར་བརྗོད་ཅིང་དཔྱས་འདོགས་པར་བགྲང་བར་\r
གྱུར་ལ། བསྙེན་པར་མ་རྫོགས་པར་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བགྲང་ལ་བསྙེན་པར་རྫོགས་ཀར་ནོངས་པ་ངོར་\r
བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བགྲང་ལ་བསྙེན་པར་རྫོགས་ཏེ་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ།།\r
བསྙེན་པར་རྫོགས་ཀར་བགྲང་ལ་བསྙེན་པར་རྫོགས་ཀར་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བགྲང་ལ་བསྙེན་པར་རྫོགས་\r
ཏེ་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཏེ་བགྲང་ལ་བསྙེན་པར་རྫོགས་ནས་ནོངས་པ་ངོར་བརྗོད་ཅིང་དཔྱས་འདོགས་ན། ལྟུང་བའོ། །\r

\r
བསྙེན་པར་རྫོགས་ནས་བགྲང་ལ་བསྙེན་པར་མ་རྫོགས་པ་ན་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་ནོངས་པ་ངོར་བརྗོད་ཅིང་\r
དཔྱས་འདོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་\r
ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔོན་འཁྲུགས་པ་\r
རྣམས་ལ་ཉེས་པ་ངོར་བརྗོད་ཅིང་དཔྱས་འདོགས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པའི་\r
དགེ་སློང་ལ་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་བསྐོས་སམ་མ་བསྐོས་ཀྱང་རུང༌། དགེ་འདུན་གྱི་ཞལ་ཏ་བྱེད་པ་མ་\r
གཏོགས་པར་དེ་ལས་གཞན་ལ་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་\r
སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །བཙུན་པ། དགེ་སློང་གིས་འཕྲིན་པ་ལས་ནོངས་པ་ངོར་བརྗོད་ཅིང་དཔྱས་\r

\r
འདོགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལས་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་\r
གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་\r
པ་རྣམས་ལ་ཉེས་པ་ངོར་བརྗོད་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ནོངས་པ་\r
ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་ཚུལ་ཕ་དང༌། དགེ་ཚུལ་མ་དང༌། དགེ་སློང་མ་རྣམས་ལ་\r
ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་ནོངས་པ་ངོར་བརྗོད་ཅིང་དཔྱས་འདོགས་ན། ཅིར་འགྱུར། ལྟུང་བའོ། །\r
དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ནོངས་པ་དོར་བརྗོད་ཅིང་དཔྱས་འདོགས་ན། ཅིར་འགྱུར། ཉེས་བྱས་སོ། །མདོར་ན། ཉེས་པ་དག་ཀྱང་དེ་\r

\r
བཞིན་ཏེ། ལུས་དང་ཚིག་དང་མི་སྨྲ་མཚན། ཁྱིམ་པ་དག་ལ་སོགས་པ་རྣམས། །བཞི་པ་ཐ་མར་གྱུར་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ།\r
བཙུན་པ། བཅོམ་ལྡན་འདས་ཀྱིས་བསྒོ་བ་བཞིན་མི་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ནོངས་པ་མ་གཏོགས་པར་དེ་ལས་གཞན་ཞིག་\r
བསྒོ་བ་བཞིན་དུ་མི་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་བསྒོ་བ་བཞིན་མི་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་འཕགས་པས་འཕགས་པའི་སྐད་དུ་བསྒོ་བ་བཞིན་མ་བགྱིས་པ་དང༌། དགེ་སློང་དེས་ཀྱ་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་\r
པའི་སྐད་དུ་བསྒོ་བ་བཞིན་མ་བགྱིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་གིས་\r
བསྒོ་བ་བཞིན་མ་བགྱིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དགེ་སློང་གིས་བསྒོ་བ་\r
བཞིན་མ་བགྱིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་མི་སྨྲ་བས་བསྒོ་བ་བཞིན་མ་བགྱིས་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གིས་བསྒོ་བ་བཞིན་མ་བགྱིས་པ་དང༌། མཚན་འཕོས་ཏེ་དགེ་སློང་མར་གྱུར་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མས་བསྒོ་བ་བཞིན་མ་བགྱིས་པ་དང༌། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་ཁྱིམ་པས་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་\r
པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་\r
གནས་པ་དང༌། སྔར་འཁྲུགས་པ་དང༌། སྔོན་ཉེས་པ་བྱུང་བ་རྣམས་ཀྱིས་བསྒོ་བ་བཞིན་མ་བགྱིས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་\r
དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་ཀྱིས་བསྒོ་བ་བཞིན་མ་བགྱིས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་\r
གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྒོ་བ་བཞིན་མ་བགྱིས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་\r

\r
ཤེས་ཏེ་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་\r
མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག།\r
སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པའོ། །བཙུན་པ། དགེ་སློང་གིས་འཕྲིན་གྱིས་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་\r
དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་བསྒོ་བ་བཞིན་མ་བགྱིས་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་\r
སློང་སྨྱོན་པས་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་\r
བ་གཞན་དུ་གནས་པ་རྣམས་ཀྱིས་བསྒོ་བ་བཞིན་མ་བགྱིས་ན། ཐམས་ཅད་ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བསྒོ་བ་བཞིན་\r
མ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་བསྒོ་བ་བཞིན་མ་བགྱིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་\r

\r
ཚུལ་ཕ་རྣམས་ལས་བསྒོ་བ་བཞིན་མ་བགྱིས་ན། ཅིར་འགྱུར། ཉེས་བྱས་སོ། །མདོར་ན། མི་རུང་བ་དང་གང་ཟག་དང༌། །མ་ཆོག་ལྷག་དང་བདུན་\r
པ་དང༌། །མཚན་དང་བཞི་པ་དེ་བཞིན་དུ། །ལུས་དང་སྐད་དང་དབེན་དེ་བཞིན། །ཁྱིམ་པ་དག་ལ་སོགས་པ་རྣམས། །བར་དུ་གཅོད་པ་ཐ་མ་ཡིན། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་གྱི་མལ་སྟན་བླ་གབ་མེད་པར་བཏིང་ངམ། འདིང་དུ་སྩལ་\r
བར་འཚལ་བཞིན་དུ་མ་བརྟུལ་ཏམ་བརྟུལ་དུ་མ་སྩལ་ཏམ། དགེ་སློང་ལ་ཡང་མ་གཏད་པར་གཞན་དུ་མཆིས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་\r
སློང་གིས་དགེ་འདུན་གྱི་མལ་སྟན་བཏིང་པ་ལས་མ་གཏད་པར་གཞན་དུ་མཆིས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་མལ་སྟན་དེའི་རྒྱུ་རུང་\r
ལ་སྤུན་མི་རུང་བ་དང༌། སྤུན་རུང་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་བལ་\r
དང་འདྲེས་པ་དང༌། ཐགས་སུ་མ་བཏགས་པ་དེ་ལྟ་བུའི་མལ་སྟན་ཞིག་བཏིང་ངམ་འདིང་དུ་བཅུག་པ་ལས་མ་གཏད་པར་སོང་ན། ཉེས་བྱས་སུ་འགྱུར་རོ། །བཙུན་པ། དགེ་སློང་\r

\r
གང་ཟག་གི་མལ་སྟན་བཏིང་ངམ། འདིང་དུ་བཅུག་པ་ལས། མ་གཏད་པར་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ཁྲི་དང་ཁྲིའུ་བཀྲམ་པ་ལས་\r
མ་གཏད་པར་གཞན་དུ་མཆིས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། རྐང་པའི་ཚད་བདེ་བར་གཤེགས་པའི་སོར་བརྒྱད་ལས་ལྷག་གམ། མ་ཆོག་ན། ཉེས་བྱས་\r
སུ་འགྱུར་རོ། །བཙུན་པ། བསྙེན་པར་མ་རྫོགས་པས་མལ་སྟན་བཏིང་བ་ལ་བསྙེན་པར་མ་རྫོགས་པར་ཉེ་འཁོར་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་\r
བཏིང་ལ་བསྙེན་པར་རྫོགས་ཀར་ཉེ་འཁོར་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཏིང་ལ་བསྙེན་པར་རྫོགས་པ་ན་ཉེ་འཁོར་ལས་འདས་ན། ཅིར་\r
འགྱུར། ཉེས་བྱས་སོ། །བསྙེན་པར་རྫོགས་ཀར་བཏིང་ལ་བསྙེན་པར་རྫོགས་ཀར་ཉེ་འཁོར་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཏིང་ལ་བསྙེན་\r
པར་རྫོགས་ཏེ་ཉེ་འཁོར་ལས་འདས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཏིང་ལ་བསྙེན་པར་རྫོགས་ཏེ་ཉེ་འཁོར་ལས་འདས་ན། ཅིར་འགྱུར། ལྟུང་བའོ། །བསྙེན་\r
པར་རྫོགས་པ་ན་བཏིང་ལ་བསྙེན་པར་མ་རྫོགས་པར་ཉེ་འཁོར་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་མལ་སྟན་བཏིང་ནས་མ་བརྟུལ་\r

\r
ཅིང་དགེ་སློང་མཆིས་པ་ལའང་མ་གཏད་པར་གཞན་དུ་མཆིས་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ།\r
དགེ་སློང་མས་དགེ་འདུན་གྱི་མལ་སྟན་བཏིང་བ་མ་བརྟུལ་ཅིང་དགེ་སློང་མ་མཆིས་པ་ལ་ཡང་མ་གཏད་པར་གཞན་དུ་མཆིས་པ་དང༌། མཚན་འཕོས་ཏེ་དགེ་སློང་དུ་གྱུར་ན། ཅིར་\r
འགྱུར། ལྟུང་བའོ། །བཙུན་པ། དགེ་སློང་གིས་དགེ་འདུན་གྱི་མལ་སྟན་བཏིང་པ་ལས་མ་བརྟུལ་ཅིང་དགེ་སློང་མཆིས་པ་ལ་ཡང་མ་གཏད་པར་མཚམས་ཀྱི་སླད་རོལ་ལ་མཚམས་ཀྱི་\r
སླད་རོལ་ཏུ་འདུ་ཤེས་ཏེ་གཞན་དུ་མཆིས་ན། ཅིར་འགྱུར། ལྟུང་བའོ། །མཚམས་ཀྱི་ཕྱི་རོལ་ལ་མཚམས་ཀྱི་ནང་དུ་འདུ་ཤེས་ན། ཉེས་པ་མེད་དོ། །མཚམས་ཀྱི་ཕྱི་ནང་ལ་མཚམས་\r
ཀྱི་ཕྱི་རོལ་ཏུ་འདུ་ཤེས་ན། ཉེས་བྱས་སོ། །མཚམས་ཀྱི་ནང་ལ་མཚམས་ཀྱི་ནང་དུ་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་འཕགས་པས་འཕགས་པའི་སྐད་ཀྱིས་\r
དགེ་སློང་ལ་དགེ་འདུན་གྱི་མལ་སྟན་གཏད་དེ་གཞན་དུ་མཆིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། འཕགས་པས་མཐའ་\r
འཁོབ་པའི་སྐད་དུ་དགེ་སློང་ལ་དགེ་འདུན་གྱི་མལ་སྟན་གཏད་དེ་གཞན་དུ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r

\r
མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་ལ་གཏད་དེ་གཞན་དུ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་\r
འཁོབ་པས་འཕགས་པའི་སྐད་དུ་དགེ་སློང་ལ་གཏད་དེ་གཞན་དུ་མཆིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་དགེ་འདུན་གྱི་མལ་སྟན་བཏིང་བ་ལ་ལུས་ཀྱི་དམིགས་པས་དགེ་སློང་མཆིས་པ་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་\r
གྱི་མལ་སྟན་བཏིང་པ་དབེན་པ་ལ་མི་དབེན་པར་འདུ་ཤེས་ནས་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་མལ་སྟན་བཏིང་པ་\r
དགེ་སློང་མཆིས་པ་ལ་ནི། མ་གཏད་ཀྱི། ཁྱིམ་པ་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌།\r
དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་\r
སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་དབྱེན་\r

\r
བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་\r
འདུན་གྱི་མལ་སྟན་བཏིང་བ་མ་བརྟུལ་ཅིང་དགེ་སློང་མཆིས་བཞིན་དུ་མ་གཏད་པར་ཉེ་འཁོར་འདས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་\r
དགེ་སློང་དེས་ཀྱང་མལ་སྟན་དེ་ཡལ་བར་མ་བོར་བར་སོང་བ་དང༌། གཙུག་ལག་ཁང་དེར་བར་ཆད་བརྒྱད་ལས་གང་ཡང་རུང་བའི་བར་ཆད་གཅིག་བྱུང་བར་གྱུར་པའོ། །མདོར་ན། སྨྱོན་\r
པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །བཙུན་པ། དགེ་སློང་གིས་དགེ་འདུན་གྱི་མལ་སྟན་\r
བཏིང་བ་མ་བརྟུལ་བར་དགེ་སློང་སྨྱོན་པ་ཞིག་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། །གླེན་\r
པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། འགྲོ་བ་གཞན་དུ་གནས་པ་རྣམས་ལ་གཏད་དེ་གཞན་དུ་མཆིས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་ལ་གཏད་དེ་གཞན་དུ་མཆིས་ན། ཅིར་འགྱུར། ཉེས་བྱས་སོ། །དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་ལ་གཏད་དེ་\r

\r
གཞན་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་གཏད་དེ་གཞན་དུ་མཆིས་ན། ཅིར་\r
འགྱུར༑ ཉེས་བྱས་སོ། །བཙུན་པ། བསླབ་པ་སྩལ་བས་དགེ་འདུན་གྱི་མལ་སྟན་བཏིང་བ་དགེ་སློང་མཆིས་བཞིན་དུ་མ་གཏད་པར་གཞན་དུ་མཆིས་ན། ཅིར་འགྱུར། ལྟུང་བའོ། །\r
དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མལ་སྟན་ལ་ཇི་ལྟ་བ་དེ་བཞིན་དུ་གདིང་བ་ལ་ཡང་རྒྱས་པར་བྱའོ། །ཚད་བདེ་བར་གཤེགས་པའི་སོར་\r
བརྒྱད་ལས་ཆུང་ངམ་ལྷག་པ་ནི། མི་རུང་བས་ན། མ་གཏོགས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་\r
འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ༑ བཙུན་པ། བཅོམ་ལྡན་འདས་ཀྱིས་དགེ་སློང་གང་གིས་འཚལ་བཞིན་དུ་དགེ་འདུན་གྱི་གཙུག་ལག་ཁང་ནས་དགེ་སློང་ཞིག་བསྐྲད་དམ་སྐྲོད་དུ་སྩལ་ན། ལྟུང་བར་འགྱུར་རོ། །\r
ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་བསྐྲད་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་\r

\r
ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ཞིག་བསྐྲད་དམ། སྐྲོད་དུ་སྩལ་ན། ཅིར་འགྱུར། ཉེས་བྱས་\r
སོ༑ ༑དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་\r
པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་བསྐྲད་དམ། སྐྲོད་དུ་སྩལ་ན། ཅིར་འགྱུར། ཉེས་བྱས་སོ།། །།འདུལ་བ་གཞུང་དམ་པ་བམ་པོ་\r
བདུན་པ། མདོར་ན། མཚན་དང་བཞི་པ་བདུན་པ་དང༌། །དེ་བཞིན་ཁྱིམ་པ་ལ་སོགས་རྣམས། །དགེ་འདུན་ཐ་མར་གྱུར་བའོ། །བཙུན་པ། དགེ་སློང་གིས་དགེ་འདུན་གྱི་\r
གཙུག་ལག་ཁང་ནས་དགེ་སློང་ཞིག་བསྐྲད་དམ། སྐྲོད་དུ་སྩལ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་\r
འདུན་གྱི་གཙུག་ལག་ཁང་ནས་དགེ་སློང་མ་བསྐྲད་དམ། སྐྲོད་དུ་སྩལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྐྲད་དམ། སྐྲོད་དུ་སྩལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་\r

\r
ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན།\r
ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པ་ན་དགེ་སློང་ཞིག་བསྐྲད་པར་བཤམས་ནས་བསྙེན་པར་མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་\r
བཤམས་ལ་བསྙེན་པར་རྫོགས་ཀར་བསྐྲད་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཏེ་བསྐྲད་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་ཀར་བཤམས་ལ་བསྙེན་པར་རྫོགས་ཀར་བསྐྲད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་བསྐྲད་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་ནས་བཤམས་ལ་བསྙེན་པར་རྫོགས་པ་ན་བསྐྲད་ན། ཅིར་འགྱུར། ལྟུང་བའོ། །བསྙེན་པར་རྫོགས་ནས་བཤམས་ལ་བསྙེན་པར་མ་རྫོགས་པ་ན་བསྐྲད་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་ཁྱིམ་པ་ཞིག་བསྐྲད་དམ། སྐྲོད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌།\r
མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སྔར་ཉེས་པ་བྱུང་བར་\r

\r
བ་དང༌། སྔར་འཁྲུགས་པ་རྣམས་བསྐྲད་དམ། སྐྲོད་དུ་བཅུག་ན། ཐམས་ཅད་ཀྱང་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་དགེ་འདུན་གྱི་\r
དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་བསྐྲད་དམ། སྐྲོད་དུ་སྩལ་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་ཞིག་མངོན་\r
སུམ་དུ་ཁྱིམ་པ་ཞིག་སྐྲོད་དུ་སྩལ་ན། ཅིར་འགྱུར། ལྟུང་བའོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་\r
བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་འཁྲུགས་\r
པ་དང༌། སྔར་ཉེས་པ་བྱུང་བ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕས་སྐྲོད་དུ་སྩལ་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་མ་ཞིག་གིས་དགེ་སློང་མ་བསྐྲད་དམ། སྐྲོད་དུ་སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློབ་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་བསྐྲད་དམ། སྐྲོད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་དགེ་སློང་མ་ཞིག་བསྐྲད་དམ། སྐྲོད་དུ་སྩལ་ན། ཅིར་འགྱུར། ལྟུང་བའོ། །\r

\r
དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་\r
ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་སྔ་ན་མཆིས་པའི་དགེ་སློང་ལ་\r
སླད་ཀྱིས་མཆིས་ཏེ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་ན། ལྟུང་བའོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་སྨྱོན་པ་ཞིག་ལ་ཤིན་ཏུ་གནོད་པར་\r
བགྱིད་ཅིང་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌།\r
གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་ན།\r
ཅིར་འགྱུར། ཉེས་བྱས་སོ། །མདོར་ན། གང་ཟག་གི་དང་དགེ་འདུན་གྱི། །དེ་བཞིན་མཚན་དང་བཞི་པ་དང༌། །ཁྱིམ་པ་དག་ལ་སོགས་པ་རྣམས། །མི་རུང་བ་ནི་ཐ་མར་གྱུར། །བཙུན་པ། དགེ་སློང་\r
གིས་གང་ཟག་གི་གཙུག་ལག་ཁང་ན་སྔ་ན་མཆིས་པའི་དགེ་སློང་རྣམས་ལ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r

\r
སློང་གིས་དགེ་འདུན་གྱི་གཙུག་ལག་ཁང་མ་གཏོགས་པར་དེ་ལས་གཞན་པའི་གནས་ན་སྔ་ན་མཆིས་པའི་དགེ་སློང་རྣམས་ལ་ཤིན་ཏུ་གནོད་པར་བགྱིད་ཅིང་\r
མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་རྣམས་ལ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་པ་ན། མཚན་འཕོས་ཏེ་དགེ་སློང་\r
མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་\r
རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཁྱིམ་པ་ལ་ཤིན་\r
ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། སྔར་ཉེས་པ་བྱུང་བ་རྣམས་ལ་ཤིན་ཏུ་གནོད་\r
པར་བགྱིད་ཅིང་མཆིས་སམ། ཉལ་བར་བྱེད་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་\r

\r
པ་སྩལ་པ་རྣམས་ལ་ཤིན་ཏུ་གནོད་བར་བགྱིད་ཅིང་མཆིས་སམ། ཉལ་བར་བགྱིད་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་གཙུག་ལག་\r
ཁང་ན་སྔ་མ་མཆིས་པའི་དགེ་སློང་རྣམས་ལ་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མི་རུང་བའི་མལ་སྟན་\r
ཡིན་ཏེ། གང་དགེ་སློང་རྣམས་ཀྱིས་སྤྱད་དུ་མི་རུང་བའོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཤིན་ཏུ་གནོད་པར་བགྱིད་\r
ཅིང་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཤིན་ཏུ་གནོད་པར་\r
བགྱིད་ཅིང་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་སྔ་ན་མཆིས་པའི་དགེ་སློང་རྣམས་ལ་ཤིན་ཏུ་གནོད་པར་བགྱིད་ཅིང་\r
མཆིས་སམ། ཉལ་བར་བགྱིད་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ནི། ཉེས་བྱས་སོ། །མདོར་ན། གང་ཟག་གི་དང་དགེ་འདུན་གྱི། །དེ་\r
བཞིན་མཚན་དང་བཞི་བ་དང༌། །མི་རུང་བ་དང་དེ་བཞིན་བདུན། །ནམ་མཁའ་གཡོགས་པ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r

\r
བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་གྱི་གཙུག་ལག་ཁང་གི་སྟེང་དུ་ཁང་བུ་བརྩེགས་པའི་ནང་དུ་ཁྲིའམ། ཁྲིའུ་ཡང་རུང༌། རྐང་པ་གཟེར་བུ་མ་མཆིས་པར་\r
འཚལ་བཞིན་དུ་མཆིས་སམ། ཉལ་བར་བགྱིད་ན། ལྟུང་བའོ། །ཞེས་གསུངས་ན། བཙུན་པ། དགེ་སློང་གིས་གང་ཟག་གི་གཙུག་ལག་ཁང་གི་སྟེང་དུ་ཁང་བུ་བརྩེགས་པའི་ཁྲིའམ། ཁྲིའུ་ཡང་\r
རུང༌། གཟེར་བུ་མ་མཆིས་པ་ལ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་གཙུག་ལག་ཁང་མ་གཏོགས་པར་དེ་ལས་གཞན་\r
པའི་གནས་ཀྱི་སྟེང་དུ་ཁང་བུ་བརྩེགས་པའི་ནང་དུ་གཟེར་བུ་མ་མཆིས་པའི་ཁྲིའམ། ཁྲིའུའི་སྟེང་དུ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
སྟེང་གི་ཡང་ཐོག་གི་ཁང་བུར་ཤིན་ཏུ་གནོད་པར་བགྱིད་ཅིང་མཆིས་སམ། ཉལ་བར་བགྱིད་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་\r
སྟེང་གི་ཡང་ཐོག་གི་ཁང་བུ་ལ་ཡང་ཐོག་ཏུ་འདུ་ཤེས་ཏེ་གཟེར་བུ་མ་མཆིས་པའི་ཁྲིའམ་ཁྲིའུའི་སྟེང་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ལྟུང་བའོ། །ཡང་ཐོག་ལ་\r
ཡང་ཐོག་མ་ཡིན་པར་འདུ་ཤེས་ན། ཉེས་པ་མེད་དོ། །ཡང་ཐོག་མ་ཡིན་པ་ལ་ཡང་ཐོག་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །ཡང་ཐོག་མ་ཡིན་པ་ལ་ཡང་ཐོག་མ་ཡིན་པར་འདུ་ཤེས་\r

\r
ན༑ ཉེས་པ་མེད་དོ། །བཙུན་པ། དགེ་སློང་གིས་སྟེང་གི་ཡང་ཐོག་གི་ཁང་བུར་ཁྲིའམ་ཁྲིའུ་རྐང་པ་གཟེར་བུ་མ་མཆིས་པའི་སྟེང་དུ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ཀྱང་ལྟུང་བར་མི་འགྱུར་བ་\r
མཆིས་སམ། ཨུ་པ་ལི། ཡོད་དེ། མལ་སྟན་མི་རུང་བར་གྱུར་པ་གང་ལ་དགེ་སློང་རྣམས་ཀྱིས་སྤྱད་པར་མི་རུང་བའོ། །བཙུན་པ། བསྙེན་པར་མ་རྫོགས་པར་བཤམས་ལ་བསྙེན་པར་མ་རྫོགས་པར་\r
མཆིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བཤམས་ལ་བསྙེན་པར་རྫོགས་ཀར་མཆིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་\r
པར་རྫོགས་པ་ན་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་ཤིན་ཏུ་ལྗིད་ཀྱིས་ཕབ་སྟེ་མཆིས་སམ།\r
ཉལ་བར་བགྱིད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་པ་ན་བཤམས་ལ་བསྙེན་པར་རྫོགས་ནས་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་\r
ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྲིའམ། ཁྲིའུ་རྐང་པ་གཟེར་བུ་མཆིས་པ་ལ་ལྗིད་ཀྱིས་ཕབ་སྟེ་མཆིས་སམ། ཉལ་བར་\r

\r
བགྱིད་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་གཙུག་ལག་ཁང་གི་སྟེང་སྤང་ལེབ་ཀྱིས་གཡོགས་པ་དང་ས་གང་དུ་གྱུར་པ་ཡང་རུང་སྟེ།\r
སྟེང་དུ་འདུག་གམ། ཉལ་བར་བྱེད་ན། ཉེས་པ་མེད་དོ། །བཙུན་པ། བསླབ་པ་སྩལ་པས་སྟེང་གི་ཡང་ཐོག་གི་ཁང་བུའི་ཁྲིའམ་ཁྲིའུ་རྐང་པ་གཟེར་བུ་མ་མཆིས་པ་ལ་ལྗིད་ཀྱིས་ཕབ་སྟེ་མཆིས་སམ།\r
ཉལ་བར་བགྱིད་ན། ཅིར་འགྱུར། ལྟུང་བའོ། །དགེ་སློང་མས་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ལྗིད་ཀྱིས་ཕབ་སྟེ་མཆིས་སམ། ཉལ་བར་བགྱིད་ན། ཅིར་འགྱུར། ཉེས་བྱས་སོ། །སྲོག་ཆགས་དང་བཅས་པའི་ཆུས་རྩྭ་དང༌། ས་དང༌། བ་ལང་གི་ལྕི་བ་ལ་བཏབ་ན། ལྟུང་བའོ། །ཞེས་\r
གསུངས་པ་ཡང་བསྟན་པ་བཞིན་རྒྱས་པར་བརྗོད་པར་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག། །སྨྱོན་པ་སེམས་འཁྲུགས་ན་བ་དང༌། །འོན་\r
པ་དང་ནི་འགྲོ་བ་རྣམས། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་གཙུག་ལག་ཁང་ཆེན་པོ་ཞིག་རྩིག་ན་འཇིམ་\r
པ་དང་ཕ་གུར་སྤེལ་ཏེ་རིམ་པ་གཉིས་སམ། གསུམ་གྱི་བར་དུ་རྩིགས་ཤིག །དེ་ལས་ལྷག་པར་བརྩིགས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་རིམ་\r

\r
པ་གཉིས་སམ། གསུམ་ལས་ལྷག་པར་བརྩིགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་\r
བྱས་སུ་འགྱུར་རོ། །བཙུན་པ། དགེ་སློང་སྨྱོན་པས་རིམ་པ་གཉིས་སམ། གསུམ་ལས་ལྷག་པར་བརྩིགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་\r
ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་རྩིག་ཏུ་སྩལ་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །མདོར་ན། ཆེན་\r
པོ་གང་ཟག་རྡོ་བ་དང༌། །གཞན་གྱིས་བརྩམས་པའང་དེ་བཞིན་ཏེ། །མཚན་དང་བཞི་པ་དེ་བཞིན་དུ། །བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་གིས་གཙུག་ལག་ཁང་ཆེན་པོ་མ་\r
གཏོགས་པར་དེ་ལས་གཞན་པ་དགེ་འདུན་གྱི་དངོས་པོ་ཞིག་བརྩིགས་ཏེ་རིམ་པ་གཉིས་སམ། གསུམ་ལས་ལྷག་པར་བརྩིགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གང་\r
ཟག་གི་གཙུག་ལག་ཁང་ཞིག་རྩིག་པ་ལྷག་པར་བརྩིགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་གཙུག་ལག་ཁང་རྩིག་པའི་ཚེ་ན། རིམ་པ་གཉིས་སམ།\r
གསུམ་ལས་ལྷག་པར་བརྩིགས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་གཙུག་ལག་ཁང་དེ་རྡོ་བ་འབའ་ཞིག་གིས་བརྩིགས་སམ། སྦྱིན་བདག་\r

\r
གིས་འདི་སྐད་དུ། སྦྱིན་པ་ཟིན་ན་བལྟའོ། །ཞེས་སྨྲས་ན། ཉེས་པ་མེད་དོ། །བཙུན་པ། དགེ་སློང་གིས་གཞན་གྱིས་རིམ་པ་གཉིས་སམ། གསུམ་བརྩིགས་སམ།\r
གཞན་གྱིས་བརྩམས་པ་ལས་ལགས་པར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཇིམ་པ་དང་ཕ་གུར་སྤེལ་ཏེ་རིམ་པ་གཉིས་སམ། གསུམ་ལས་ལྷག་\r
པར་བརྩམས་ཏེ་ལགས་པར་མ་བགྱིས་ན། ཅིར་འགྱུར། ཉེས་བྱས་སོ། །སེམས་འཁྲུགས་པར་གྱུར་པའམ། དུས་བྱས་པ་ཡང་དེ་བཞིན་ནོ། །བཙུན་པ། དགེ་སློང་གིས་འཇིམ་པ་དང་ཕ་གུར་\r
སྤེལ་ཏེ་རིམ་པ་གཉིས་སམ། གསུམ་ལས་ལྷག་པར་བརྩིགས་པ་ན། མཚན་འཕོས་ཏེ་དགེ་སློང་མར་གྱུར་ནས་ལགས་པར་བགྱིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་\r
འཇིམ་པ་དང་ཕ་གུར་སྤེལ་ཏེ་རིམ་པ་གཉིས་སམ། གསུམ་ལས་ལྷག་པར་བརྩིགས་པ་ན། མཚན་འཕོས་ཏེ་དགེ་སློང་ཕར་གྱུར་ནས་ལགས་པར་བགྱིས་ན། ཅིར་འགྱུར། ལྟུང་བའོ། །བཙུན་པ།\r
དགེ་སློང་གིས་འཇིམ་པ་དང་ཕ་གུར་སྤེལ་ཏེ་རིམ་པ་གཉིས་སམ་གསུམ་ལས་ལྷག་པ་ལ་ལྷག་པར་འདུ་ཤེས་ཏེ་བརྩིགས་ན། ཅིར་འགྱུར། ལྟུང་བའོ། །ལྷག་པ་ལ་མ་ལྷག་པར་འདུ་ཤེས་ན། ཉེས་\r
པ་མེད་དོ། །མ་ལྷག་པ་ལ་ལྷག་པར་འདུ་ཤེས་ན། ཉེས་བྱས་སོ། །མ་ལྷག་པ་ལ་མ་ལྷག་པར་འདུ་ཤེས་ན། ཉེས་པ་མེད་དོ། །བཙུན་པ། བསླབ་པ་སྩལ་པས་རིམ་པ་གཉིས་སམ། གསུམ་\r

\r
ལས་ལྷག་པར་བརྩིགས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་རིམ་པ་གཉིས་སམ། གསུམ་ལས་ལྷག་པར་བརྩིགས་ན། ཅིར་འགྱུར། ལྟུང་བའོ། །དགེ་\r
སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་\r
སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་འདུན་གྱིས་མ་བསྐོས་པར་དགེ་སློང་མ་ལ་སྟོན་ན། ལྟུང་བའོ། །ཞེས་གསུངས་ན། བཙུན་པ། དགེ་སློང་གིས་\r
དགེ་འདུན་གྱིས་མ་བསྐོས་པར་འཕྲིན་གྱིས་དགེ་སློང་མ་ལ་སྟོན་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་\r
པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱིས་མ་བསྐོས་པར་དགེ་སློང་མ་སྨྱོན་མ་ཞིག་ལ་བསྟན་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r
དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། སྨྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལ་\r

\r
བསྟན་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། ཚིག་དང་ལུས་དང་དབེན་པ་དང༌། །མཚན་དང་བཞི་པ་ལྔ་པ་དང༌། །བཏང་བ་དང་ནི་ཉེ་བར་སོང༌། །སློབ་པ་\r
གཞན་དང་ལན་གཉིས་བསྐོས། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར།\r
ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་\r
པས་འཕགས་པའི་སྐད་དུ་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་\r
སློང་མ་ལ་བསྟན་པ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་དགེ་སློང་མ་ལ་བསྟན་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་བསྟན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་ལ་སྟོན་པ་ན།\r
དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་ལ་སྟོན་པ་ན། དགེ་སློང་མ་དེའི་མཚན་འཕོས་ཏེ་དགེ་སློང་དུ་གྱུར་ན། ཅིར་\r

\r
འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་\r
འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྟན་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་གིས་དགེ་སློང་མ་མ་ནིང་དང༌། རྐུན་གནས་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་བསྟན་ན། ཅིར་འགྱུར། ཐམས་\r
ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིད་མ་དང༌། ཉེ་བར་ཕྱོགས་པ་དང༌། བསླབ་པ་སྩལ་མ་རྣམས་ལ་བསྟན་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །དགེ་\r
སློང་མ་དང༌། དགེ་ཚུལ་མ་རྣམས་ལ་བསྟན་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་མ་ལ་སྟོན་པར་བགྱིད་པ་དེས་བར་དུ་བཏང་བར་གྱུར་ན། ལན་གཉིས་སུ་བསྐོ་འཚལ་ལམ། ཨུ་པ་\r
ལི། མི་དགོས་ཏེ། སྔར་སྡོམ་པ་བྱིན་པ་ཉིད་ཀྱིས་སྟོན་ཅིག །བཙུན་པ། རྗེས་སུ་མ་ཕྱོགས་པའི་དགེ་སློང་གིས་རྗེས་སུ་ཕྱོགས་པའི་དགེ་སློང་མ་ལ་བསྟན་ན། ཅིར་འགྱུར། ཉེས་བྱས་སོ། །བཙུན་པ།\r
རྗེས་སུ་ཕྱོགས་པའི་དགེ་སློང་གིས་རྗེས་སུ་མ་ཕྱོགས་པའི་དགེ་སློང་མ་ལ་བསྟན་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པ་ཞིག་སྔར་དགེ་སློང་མ་ལ་སྟོན་པར་བསྐོས་པ་ལས། །དེ་\r

\r
ནི། ནོངས་པ་ཚངས་ན། ལན་གཉིས་བསྐོ་འཚལ་ལམ། ཨུ་པ་ལི། མི་དགོས་ཏེ། སྔར་སྡོམ་པ་བྱིན་པ་ཉིད་ཀྱིས་སྟོན་ཅིག །བཙུན་པ། དགེ་སློང་མ་ལ་སྟོན་པའི་དགེ་\r
སློང་གནས་གཞན་དུ་བསྐོས་པ་ལས། གནས་གཞན་དུ་མཆིས་ནས་སྟོན་ན། སྔར་སྟོན་པ་དེ་ཉིད་ཀྱིས་དགེ་སློང་མ་ལ་བསྟན་པར་བགྱིའམ། བསྟན་པར་མི་བགྱི། ཨུ་པ་ལི། བསྟན་པར་བྱའོ། །\r
བཙུན་པ། དགེ་སློང་མ་ལ་སྟོན་པ་སེམས་འཁྲུགས་པར་གྱུར་ནས་རང་གི་སེམས་སླར་རྙེད་ན། ལན་གཉིས་སུ་བསྐོ་འཚལ་ལམ། ཨུ་པ་ལི། མི་དགོས་སོ། །ཆོས་ལྔ་དང་ལྡན་པ་དགེ་སློང་མ་ལ་\r
སྟོན་པར་བསྐོས་ན། བསྐོས་པ་ཞེས་བགྱིའམ། མ་བསྐོས་པ་ཞེས་བགྱི། ཨུ་པ་ལི། བསྐོས་པ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པར་མི་འགྱུར་རོ། །བཙུན་པ། དགེ་སློང་དགེ་\r
འདུན་གྱིས་དགེ་སློང་མ་ལ་སྟོན་པར་བསྐོས་ཀྱང་ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ། ཆོས་ལྔ་དང་མི་ལྡན་པར་གྱུར་པའོ། །བཙུན་པ། དགེ་སློང་དགེ་སློང་མ་ལ་\r
སྟོན་པར་དགེ་འདུན་གྱིས་མ་བསྐོས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དགྲ་བཅོམ་པས་བསྟན་པའོ། །བཙུན་པ། བསླབ་པ་སྩལ་པ་ཞིག་དགེ་སློང་མ་ལ་སྟོན་པར་\r
དགེ་འདུན་གྱིས་མ་བསྐོས་ན། ཅིར་འགྱུར། ལྟུང་བའོ། །བཙུན་པ། དགེ་ཚུལ་ཕ་ཞིག་དགེ་སློང་མ་ལ་སྟོན་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །\r

\r
གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་\r
ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་དགེ་འདུན་གྱིས་གདུགས་པས་ཀྱི་བར་དུ་དགེ་སློང་མ་ལ་སྟོན་པར་བསྐོས་པ་དང༌། དེ་ལས་འདས་པར་སྟོན་ན། ལྟུང་བར་\r
འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་གདུགས་པས་པའི་དུས་ལས་འདས་པར་བསྟན་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་\r
ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་ཞིག་ལ་གདུགས་པས་པའི་དུས་ལས་འདས་པར་བསྟན་ན། ཅིར་འགྱུར། ཉེས་\r
བྱས་སོ། །དེ་བཞིན་དུ་སེམས་འཁྲུགས་མ་དང༌། ནད་ཀྱིས་གཟིར་མ་དང༌། གླེན་མ་དང༌། ལྐུགས་མ་དང༌། འོན་མ་དང༌། དམུས་ལོང་མ་དང༌། གཉིད་ལོག་མ་དང༌། ར་རོ་མ་དང༌། མྱོས་མ་དང༌། སྙོམས་\r
ཞུགས་མ་དང༌། འགྲོ་བ་གཞན་དུ་གནས་མ་རྣམས་ལ་བསྟན་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་ཕ་དང༌། །མཚན་དང་བཞི་བ་དེ་བཞིན་ཏེ། །མ་ནིང་མ་དང་བར་\r
ཆད་དང༌། །དབྱར་ནི་ཐ་མར་གྱུར་པའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་གདུགས་བས་པའི་དུས་ལས་འདས་པར་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་འཕགས་\r

\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པ་ཞིག་གིས་མཐའ་འཁོབ་པའི་སྐད་དུ་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་མཐའ་འཁོབ་\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན།\r
ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་གདུགས་བས་བའི་དུས་ལས་འདས་པར་དགེ་སློང་མ་ལ་བསྟན་པ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་གདུགས་པས་པའི་དུས་ལས་འདས་པར་དགེ་སློང་མ་ལ་བསྟན་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་དབེན་པ་ལ་མི་དབེན་པར་འདུ་ཤེས་ཏེ་གདུགས་བས་པའི་དུས་ལས་འདས་པར་དགེ་སློང་མ་ལ་བསྟན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གདུགས་པས་པའི་དུས་\r
ལས་འདས་པར་དགེ་སློང་མ་ལ་སྟོན་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གདུགས་བས་པའི་དུས་ལས་འདས་པར་དགེ་སློང་མ་ལ་\r
བསྟན་པ་ལས། དགེ་སློང་མ་དེ་ཡང་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་\r

\r
ཏེ་གདུགས་པས་པའི་དུས་ལས་འདས་པར་དགེ་སློང་མ་ལ་བསྟན་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་གདུགས་པས་པའི་དུས་ལས་འདས་པར་\r
དགེ་སློང་མ་ལ་བསྟན་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་གདུགས་བས་པ་ལ་གདུགས་བས་པར་འདུ་ཤེས་ཏེ་དགེ་སློང་མ་ལ་བསྟན་ན། ཅིར་འགྱུར། ལྟུང་བའོ། །ཉི་མ་མ་ནུབ་པ་ལ་ཉི་\r
མ་མ་ནུབ་པར་འདུ་ཤེས་ཏེ་བསྟན་ན། ཅིར་འགྱུར། ཉེས་པ་མེད་དོ། །ཉི་མ་མ་ནུབ་པ་ལ་ནུབ་པར་འདུ་ཤེས་ཏེ་བསྟན་ན། ཉེས་བྱས་སོ། །ཉི་མ་མ་ནུབ་པ་ལ་ཉི་མ་མ་ནུབ་པར་འདུ་ཤེས་ཏེ་བསྟན་ན། ཉེས་\r
པ་མེད་དོ། །བཙུན་པ། དགེ་སློང་གིས་དགེ་སློང་མ་མ་ནིང་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་བསྟན་ན། ཅིར་\r
འགྱུར། ཐམས་ཅད་ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་གདུགས་བས་པའི་དུས་ལས་འདས་པར་\r
བསྟན་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་གདུགས་བས་པའི་དུས་ལས་འདས་པར་དགེ་སློང་མ་ལ་བསྟན་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དགེ་སློང་\r

\r
མ་དག་འོང་བ་ལས་བར་དུ་བར་ཆད་བརྒྱད་ལས་གང་ཡང་རུང་བ་ཞིག་བྱུང་བར་གྱུར་ན། ཉེས་པ་མེད་དོ། །བཙུན་པ། དགེ་སློང་གིས་གདུགས་བས་པའི་དུས་ལས་འདས་པར་\r
དགེ་སློང་མ་ལ་བསྟན་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དགེ་སློང་མའི་གནས་སུ་སོང་སྟེ་སྟོན་ན། ཉེས་པ་མེད་དོ། །མདོར་ན། སྐད་དང་ལུས་དང་དབེན་པ་དང༌། །མཚན་དང་\r
བཞི་པ་དེ་བཞིན་དུ། །བདུན་པ་མ་ནིང་དེ་བཞིན་ཏེ། །བསླབ་པ་སྩལ་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་\r
ཡང་དགེ་སློང་གང་དགེ་སློང་མ་ལ་འདི་སྐད་དུ་ཟས་ཅུང་ཟད་ཙམ་གྱི་ཕྱིར་ཚེ་དང་ལྡན་པ་དགེ་སློང་མ་ལ་སྟོན་ཏོ། །ཞེས་མཆི་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་འཕགས་པས་\r
འཕགས་པའི་སྐད་དུ་དགེ་སློང་ལ་འདི་སྐད་དུ་ཟད་ཅུང་ཟད་ཙམ་གྱི་ཕྱིར་ཚེ་དང་ལྡན་པ་ཁྱོད་དགེ་སློང་མ་ལ་སྟོན་ཏོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར་\r
ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་དགེ་སློང་ལ་དེ་སྐད་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་\r
མཐའ་འཁོབ་པའི་སྐད་དུ་དགེ་སློང་ལ་དེ་སྐད་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དགེ་སློང་\r

\r
ལ་འདི་ལྟར། ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་ལ་ལུས་ཀྱི་དམིགས་པས་འདི་ལྟར་ཚེ་དང་ལྡན་པ་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་གོ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་\r
པར་འདུ་ཤེས་ནས་འདི་སྐད་དུ། ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་འདི་སྐད་དུ། ཚེ་དང་\r
ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་ཆོས་སྟོན་ཏོ། །ཞེས་སྨྲ་བ་ན། དེའི་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་ལ་\r
འདི་སྐད་དུ། འཕགས་པ་ཁྱོད་ཀྱིས་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲ་བ་ན། དགེ་སློང་མ་དེ་ཡང་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་\r
སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ནས་འདི་སྐད་དུ། ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ལྟུང་བའོ། །\r
བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་\r

\r
པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པས་མཐོང་ནས་བསྙེན་པར་མ་རྫོགས་པས་འདི་སྐད་དུ། ཚེ་དང་\r
ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་མཐོང་ལ་བསྙེན་པར་རྫོགས་ཀར་དེ་སྐད་སྨྲས་ན། ཅིར་འགྱུར་\r
ཉེས་བྱས་སོ། །བསྙེན་པར་མ་རྫོགས་པར་མཐོང་ལ་བསྙེན་པར་རྫོགས་ཏེ་དེ་སྐད་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་མཐོང་ལ་བསྙེན་པར་རྫོགས་ཀར་དེ་སྐད་སྨྲས་ན། ཅིར་\r
འགྱུར། ཉེས་བྱས་སོ། །བསྙེན་པར་རྫོགས་པར་མཐོང་ལ་བསྙེན་པར་རྫོགས་ནས་དེ་སྐད་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་མཐོང་ལ་བསྙེན་པར་རྫོགས་པ་ན་དེ་སྐད་སྨྲས་\r
ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་མཐོང་ལ་བསྙེན་པར་མ་རྫོགས་པ་ན་དེ་སྐད་སྨྲས་ན། ཅིར་འགྱུར། ཉེས་བྱས་སོ། །དགེ་སློང་གིས་ཟ་མ་དང༌། དགེ་སློང་མ་སུན་ཕྱུང་བ་ནས་\r
སྔར་འཁྲུགས་པའི་བར་དུ་དེ་དག་ལ་འདི་སྐད་དུ། ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་དེ་སྐད་སྨྲས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། བསླབ་པ་སྩལ་པས་འདི་སྐད་དུ་\r

\r
ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་\r
འདི་སྐད་དུ། ཚེ་དང་ལྡན་པ། ཁྱོད་ཟས་ཅུང་ཟད་ཙམ་གྱི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་\r
ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །བཙུན་པ། དགེ་སློང་གིས་དགེ་སློང་ལ་འཕྲིན་གྱིས་འདི་སྐད་\r
དུ༑ ཚེ་དང་ལྡན་པ། ཁྱོད་ཟས་ཅུང་ཟད་ཙམ་ཞིག་གི་ཕྱིར་དགེ་སློང་མ་ལ་སྟོན་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་\r
གཅིག་ཏུ་བརྒྱུད་པ་དང༌། སྨྱོན་པ་དང༌། སེམས་འཁྲུགས་པ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་\r
གནས་པ་རྣམས་ལ་ཐམས་ཅད་ཉེས་བྱས་སུ་འགྱུར་རོ། །མདོར་ན། མི་རུང་བ་དང་བདུན་པ་དང༌། །དེ་བཞིན་མཚན་དང་བཞི་པ་དང༌། །གཞན་གྱིས་བརྩམས་དང་མ་ཟིན་དང༌། །ཆེ་བ་མཆོག་གི་ལྷག་དེ་བཞིན། །\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་གཉེན་མ་ལགས་པའི་དགེ་སློང་མའི་གོས་བགྱིས་ན། ལྟུང་བར་འགྱུར་རོ།།\r

\r
ཞེས་གསུངས་ན། བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མའི་གོས་བགྱིས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་\r
ལྟར་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བར་གྱུར་པ་དང༌། གཉིས་ཀ་མི་རུང་བར་གྱུར་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རི་དྭགས་ཀྱི་\r
བལ་དང༌། རའི་བལ་དང་འདྲེས་པ་དང༌། ཐགས་སུ་མ་བཏགས་པ་དང༌། གོས་དེ་འདྲ་བ་ཞིག་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པས་གཉེན་མ་ལགས་\r
པའི་དགེ་སློང་མའི་གོས་བགྱི་བར་བརྩམས་ནས་བསྙེན་པར་མ་རྫོགས་པར་ལགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩམས་ལ་བསྙེན་པར་རྫོགས་ཀར་ལགས་ན།\r
ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བརྩམས་ལ་བསྙེན་པར་རྫོགས་པ་ན་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་ལ་བསྙེན་པར་\r
རྫོགས་ཀར་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་ལ་བསྙེན་པར་རྫོགས་ཏེ་ལགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བརྩམས་\r
ལ་བསྙེན་པར་རྫོགས་པ་ན་ལགས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བརྩམས་ལ་བསྙེན་པར་མ་རྫོགས་པ་ན་ལགས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r

\r
སློང་གིས་གཉེན་མ་ལགས་པའི་དགེ་སློང་མའི་གོས་བགྱིད་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་གིས་གོས་\r
བགྱིད་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མའི་གོས་བགྱིད་པ་ན། དགེ་སློང་མ་དེ་ཡང་མཚན་འཕོས་ཏེ་དགེ་\r
སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གཉེན་མ་ལགས་པར་འདུ་ཤེས་ཏེ་གོས་བགྱིད་ན། ཅིར་འགྱུར། ལྟུང་བའོ། །གཉེན་མ་\r
ལགས་པ་ལ་གཉེན་ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་གཉེན་ལ་གཉེན་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །གཉེན་ལ་གཉེན་\r
དུ་འདུ་ཤེས་ཏེ་གོས་བགྱིད་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་གོས་བགྱིད་ན།\r
ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར།\r
ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མའི་གོས་གཞན་བགྱིད་དུ་\r

\r
སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མའི་གོས་གཞན་གྱིས་བརྩམས་པ་ལགས་པར་བགྱིད་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མའི་གོས་བགྱིད་པ་ལས་མ་ལགས་པར་བོར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་\r
མ་ལགས་པའི་དགེ་སློང་མའི་གོས་ཚད་ལས་ཆུང་བ་ཞིག་བགྱིས་ནས་བྱིན་གྱིས་བརླབ་ཏུ་མི་རུང་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་\r
མའི་གོས་ཚད་ལས་ལྷག་པར་བགྱིད་ན། བྱིན་གྱིས་བརླབ་ཏུ་མི་རུང་ན། ཅིར་འགྱུར། ཉེས་བྱས་སོ།། །།འདུལ་བ་གཞུང་དམ་པ། བམ་པོ་བརྒྱད་པ། མདོར་\r
ན༑ སྨྱོན་པ་སེམས་འཁྲུགས་ན་བ་དང༌། །འོན་པ་དང་ནི་གླེན་པ་དང༌། །མ་ནིང་འགྲོ་བ་དེ་བཞིན་ཏེ། །བསླབ་པ་སྩལ་དང་དགེ་སློང་མའོ། །བཙུན་པ། དགེ་སློང་གིས་དགེ་སློང་མ་སྨྱོན་པའི་གོས་བགྱིས་\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་མ་དང༌། ནད་ཀྱིས་གཟིར་མ་དང༌། ལྐུགས་མ་དང༌། འོན་མ་དང༌། དམུས་ལོང་མ་དང༌། མ་ནིང་མ་དང༌། རྐུན་གནས་མ་དང༌། མི་\r
གནས་མ་དང༌། སོ་སོར་གནས་མ་དང༌། སྔར་འཁྲུགས་པ་དང༌། སྔར་ཉེས་བ་བྱུང་བ་དང༌། འགྲོ་བ་གཞན་དུ་གནས་པ་རྣམས་ཀྱི་གོས་བྱས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ།\r

\r
དགེ་སློང་མས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་ཀྱིས་གོས་བགྱིས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློབ་མ་\r
དང༌། དགེ་ཚུལ་མའི་གོས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་དང༌། དགེ་ཚུལ་ཕ་རྣམས་ཀྱི་གོས་བགྱིས་ན། ཅིར་འགྱུར། ཉེས་བྱས་སོ། །\r
བཙུན་པ། བསླབ་པ་སྩལ་པས་གཉེན་མ་ལགས་པའི་དགེ་སློང་མའི་གོས་བགྱིས་ན། ཅིར་འགྱུར། ལྟུང་བའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
བཅོམ་ལྡན་འདས་ཀྱིས་ཡང་དགེ་སློང་གང་གཉེན་མ་ལགས་པའི་དགེ་སློང་མ་ལ་གོས་སྩལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་\r
འཕྲིན་གྱིས་གོས་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་རྣམས་དང༌། དེ་བཞིན་དུ་དགེ་སློང་མ་སྨྱོན་མ་ལ་གོས་\r
བྱིན་པ་དང༌། སེམས་འཁྲུགས་མ་དང༌། ནད་ཀྱིས་གཟིར་མ་དང༌། ལྐུགས་མ་དང༌། འོན་པ་མ་དང༌། གཉིད་ལོག་མ་དང༌། ར་རོ་མ་དང༌། མྱོས་མ་དང༌། སྙོམས་པར་ཞུགས་མ་དང༌། དེ་བཞིན་དུ་འགྲོ་\r

\r
བ་གཞན་དུ་གནས་མ་རྣམས་ལ་གོས་བྱིན་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། མི་རུང་བ་དང་བཞི་པ་དང༌། །དེ་བཞིན་མཚན་དང་མཆོག་ལྷག །དེ་ལྟར་\r
བདུན་པ་རིན་ཆེ་བ། །ཐུན་མོང་བ་དང་མ་ནིང་ངོ༌། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་སྩལ་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་\r
གོས་དེའི་རྒྱུ་རུང་བར་གྱུར་ལ་སྤུན་མི་རུང་བ་དང༌། སྤུན་རུང་བར་གྱུར་ལ་རྒྱུ་མི་རུང་བ་དང༌། གཉིས་ཀ་མི་རུང་བ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་དྭགས་ཀྱི་\r
བལ་དང་འདྲེས་པ་དང༌། ཐགས་སུ་མ་བཏགས་པའོ། །གོས་དེ་འདྲ་བ་ཞིག་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་བསྙེན་པར་རྫོགས་པ་ལ་བསྙེན་པར་རྫོགས་\r
པར་འདུ་ཤེས་ཏེ་གོས་སྩལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་\r
རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་\r
ལགས་པའི་དགེ་སློང་མ་ལ་གཉེན་མ་ལགས་པར་འདུ་ཤེས་ཏེ་སྩལ་ན། ཅིར་འགྱུར། ལྟུང་བའོ། །གཉེན་མ་ལགས་པ་ལ་གཉེན་དུ་འདུ་ཤེས་ན། ཅིར་འགྱུར། ཉེས་པ་མེད་དོ། །གཉེན་ལ་གཉེན་\r

\r
མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །གཉེན་ལ་གཉེན་དུ་འདུ་ཤེས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་སྩལ་པ་ན།\r
མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་ལ་གོས་སྩལ་པ་ན། མཚན་འཕོས་ཏེ་དགེ་སློང་བར་གྱུར་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་སྩལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཁྲུ་གང་ལས་ཆུང་བར་གྱུར་པའི་གོས་དང༌། བདེ་བར་གཤེགས་\r
པའི་ཆོས་གོས་ཀྱི་ཚད་དུ་གྱུར་པའོ། །བཙུན་པ། བསྙེན་པར་མ་རྫོགས་པ་ན་བསྔོས་ལ་བསྙེན་པར་མ་རྫོགས་པ་ན་སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་བསྔོས་ལ་བསྙེན་པར་རྫོགས་ཀར་\r
སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསྔོས་ལ་བསྙེན་པར་རྫོགས་ཏེ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྔོས་ལ་བསྙེན་པར་རྫོགས་ཀར་སྩལ་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྔོས་ལ་བསྙེན་པར་རྫོགས་ཏེ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བསྔོས་ལ་བསྙེན་པར་རྫོགས་པ་ན་སྩལ་ན། ཅིར་འགྱུར། ལྟུང་བའོ། །\r
བསྙེན་པར་རྫོགས་པ་ན་བསྔོས་ལ་བསྙེན་པར་མ་རྫོགས་པར་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་རིན་པོ་ཆེ་ཞིག་སྩལ་ན། ཅིར་\r

\r
འགྱུར༑ ཉེས་བྱས་སོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་སྩལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། རིན་དུ་\r
བཙོང་ལ་རིན་གྱིས་ཉོས་པའོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་ལ་གོས་ཐུན་མོང་བསྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ཞིག་ལ་གོས་\r
སྩལ་ན། ཅིར་འགྱུར། གལ་ཏེ་དགེ་སྦྱོང་གི་གོས་བྱིན་ན། ཉེས་བྱས་སུ་འགྱུར་རོ། །འོན་ཏེ་ཁྱིམ་པའི་གོས་བྱིན་ན། ཉེས་པ་མེད་དོ། །བཙུན་པ། དགེ་སློང་གིས་དགེ་སློབ་མ་དང༌། དགེ་ཚུལ་མ་ལ་\r
གོས་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། རྐུན་གནས་མ་དང༌། མི་གནས་མ་དང༌། སོ་སོར་གནས་མ་དང༌། སྔོན་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་\r
གོས་བྱིན་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་མ་དང༌། ཉེ་བར་ཕྱོགས་མ་དང༌། བསླབ་པ་སྩལ་བ་མོ་རྣམས་ལ་གོས་སྩལ་ན། ཅིར་འགྱུར།\r
ཐམས་ཅད་ལྟུང་བའོ། །བཙུན་པ། དགེ་སློང་མས་ཁྱིམ་པ་ལ་གོས་སྩལ་ན། ཅིར་འགྱུར། གལ་ཏེ་དགེ་སྦྱོང་གི་གོས་བྱིན་ན། ལྟུང་བར་འགྱུར་རོ། །འོན་ཏེ་ཁྱིམ་པའི་གོས་བྱིན་ན། ཉེས་པ་མེད་དོ། །\r
བཙུན་པ། དགེ་སློང་མས་དགེ་སློང་དང༌། དགེ་ཚུལ་ཕ་ལ་གོས་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་གཉེན་མ་ལགས་པའི་དགེ་སློང་མ་ལ་གོས་སྩལ་ན།\r

\r
ཅིར་འགྱུར། ལྟུང་བའོ། །དགེ་སློང་མ་དང༌། དགེ་ཚུལ་མ་ལ་ཉེས་བྱས་སོ། །མདོར་ན། སྔགས་དང་བཞི་བ་རྫུ་འཕྲུལ་དང༌། །མཚན་དང་དུས་དང་བདུན་པ་དང༌། །ལམ་མ་ཡིན་དང་ཁྱིམ་ལ་སོགས། །སྐད་\r
དང་ལུས་དང་དབྱེན་དེ་བཞིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་མའི་འགྲོན་པོ་མང་པོ་དང་ལྷན་ཅིག་\r
ཏུ་འཐམས་ཏེ་ཤུལ་དུ་ཞུགས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གི་འཐམས་ནས་སྔགས་སམ། སྨན་གྱིས་བདག་ཉིད་མི་སྣང་བར་བགྱིས་ཏེ་མཆིས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་མ་ལ་བསྙེན་པར་རྫོགས་པར་འདུ་ཤེས་ཏེ་འཐམས་ནས་མཆིས་ན། ཅིར་འགྱུར། ལྟུང་བའོ། །བསྙེན་པར་རྫོགས་མ་ལ་བསྙེན་པར་མ་\r
རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་མ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར། །བསྙེན་པར་མ་རྫོགས་མ་ལ་བསྙེན་པར་མ་རྫོགས་པར་འདུ་\r
ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་དང་འཐམས་ནས་ལྷན་ཅིག་ཏུ་རྫུ་འཕྲུལ་གྱིས་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་\r
སློང་མའི་མགྲོན་པོ་མང་པོ་དང་འཐམས་ནས་ལྷན་ཅིག་ཏུ་འགྲོགས་ཏེ་མཆི་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མ་དགེ་སློང་ཕའི་མགྲོན་པོ་\r

\r
མང་པོ་དང་འཐམས་ནས་ལྷན་ཅིག་ཏུ་ཤུལ་དུ་ཞུགས་ཏེ་མཆི་བ་ན། མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
དགེ་སློང་མ་དང་འཐམས་ནས་ཤུལ་དུ་ཞུགས་ཏེ་མཆིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་ལམ་དུ་བར་ཆད་བརྒྱད་པོ་ལས་གང་ཡང་རུང་སྟེ། བར་\r
ཆད་གཅིག་བྱུང་བར་གྱུར་པའོ། །བཙུན་པ། བསྙེན་པར་མ་རྫོགས་པར་འཐམས་ལ་བསྙེན་པར་མ་རྫོགས་པར་མཆིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཐམས་ལ་བསྙེན་\r
པར་རྫོགས་ཏེ་མཆིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པར་འཐམས་ལ་བསྙེན་པར་རྫོགས་ཀར་མཆིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཐམས་\r
ལ་བསྙེན་པར་རྫོགས་ཀར་མཆིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཐམས་ལ་བསྙེན་པར་རྫོགས་ཏེ་མཆིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་\r
འཐམས་ལ་བསྙེན་པར་རྫོགས་པ་ན་མཆིས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་འཐམས་ལ་བསྙེན་པར་མ་རྫོགས་པ་ན་མཆིས་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་འཐམས་ན་ཤུལ་མ་ལགས་པར་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་མོ་ནས་སྔར་འཁྲུགས་པའི་བར་དུ་ལྷན་ཅིག་ཏུ་འཐམས་\r

\r
ཏེ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱིས་དབྱེན་མ་དང༌། །རྗེས་སུ་ཕྱོགས་མ་དང༌། བསླབ་པ་སྩལ་པ་མོ་དང་འཐམས་ནས་ལྷན་ཅིག་མཆིས་ན། ཅིར་འགྱུར་\r
ལྟུང་བའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་མ་དང་ལྷན་ཅིག་འཐམས་པ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
འཕགས་པས་མཐའ་འཁོབ་པའི་སྐད་དུ་འཐམས་པ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་\r
འཐམས་པ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་འཐམས་པ་དང༌། དགེ་སློང་མ་དེས་ཀྱང་འཕགས་\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དང་ལྷན་ཅིག་ཏུ་ལུས་ཀྱི་དམིགས་པས་འཐམས་ཏེ་ཤུལ་དུ་ཞུགས་པ་ན། ཅིར་འགྱུར། ཉེས་བྱས་སོ།།\r
བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་འཐམས་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །བཙུན་པ། དགེ་སློང་གིས་དགེ་སློང་མ་དང་ལྷན་ཅིག་ཏུ་འཕྲིན་གྱིས་འཐམས་\r

\r
ནས་ཤུལ་དུ་ཞུགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་\r
བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མ་དང་འཐམས་ནས་ལྷན་ཅིག་ཏུ་ཤུལ་དུ་ཞུགས་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་མ་དང༌།\r
ནད་ཀྱིས་གཟིར་མ་དང༌། གླེན་མ་དང༌། ལྐུགས་མ་དང༌། འོན་མ་དང༌། དམུས་ལོང་མ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། དེ་བཞིན་དུ་འགྲོ་བ་\r
གཞན་དུ་གནས་མ་རྣམས་དང་འཐམས་ནས་ལྷན་ཅིག་ལམ་དུ་ཞུགས་ཏེ་དོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་བས་དགེ་སློང་མ་དང་འཐམས་ནས་ལྷན་ཅིག་ཏུ་ཤུལ་\r
དུ་ཞུགས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་དགེ་སློབ་མ་དང༌། དགེ་ཚུལ་མ་དང་འཐམས་ནས་ལྷན་ཅིག་ཏུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
མས་དགེ་སློང་དང༌། དགེ་ཚུལ་ཕ་དང༌། ཁྱིམ་པ་རྣམས་དང་འཐམས་ནས་ལྷན་ཅིག་ཏུ་མཆིས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r
དང་འཐམས་ནས་མཆིས་ན། ཅིར་འགྱུར། ཉེས་བྱས་སོ། །ཇི་ལྟར་ལམ་དུ་ཞུགས་པ་དེ་བཞིན་དུ་གྲུ་རྒལ་བ་ལ་ཡང་ཤེས་པར་བྱ་སྟེ། རྫུ་འཕྲུལ་ལམ། ལམ་གཞན་དུ་འགྲོ་བ་མ་\r

\r
གཏོགས་པར་ལྷག་མ་རྣམས་ནི། དེ་བཞིན་དུ་རྒྱས་པར་བརྗོད་པར་བྱའོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །གཉིད་ལོག་ར་རོ་མྱོས་པ་དང༌། །སྙོམས་\r
ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བུད་མེད་དང་ལྷན་ཅིག་གཉིས་པུ་དབེན་པ་\r
སྐྱབས་མཆིས་པ་ན་མཆིས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་ཞིག་སྨྱོན་པ་དང་ལྷན་ཅིག་ཏུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ཉེས་བྱས་སོ། །\r
དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། དམུས་ལོང་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་\r
ཞུགས་པ་དང༌། དེ་བཞིན་དུ་འགྲོ་བ་གཞན་དུ་གནས་པ་རྣམས་དང་ལྷན་ཅིག་ཏུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ཉེས་བྱས་སོ། །མདོར་ན། གཞོན་ནུ་མ་དང་ནམ་མཁའ་\r
དང༌། །སྔགས་དང་མཚན་དང་བཞི་པ་དང༌། །མ་ནིང་དབེན་པ་དེ་བཞིན་ཏེ། །བསླབ་པ་སྩལ་པ་དགེ་སློང་མའོ། །བཙུན་པ། དགེ་སློང་ཞིག་གཞོན་ནུ་མ་དང་ལྷན་ཅིག་ཏུ་དབེན་པ་སྐྱབས་མཆིས་པར་\r
མཆིས་པ་ན། ཅིར་འགྱུར། ཉེས་བྱས་སོ། །བཙུན་པ། བུད་མེད་དོགས་ལ་མཆིས་ལ་དགེ་སློང་ནམ་མཁའ་ལ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་དང༌།\r

\r
སྨན་གྱིས་བདག་ཉིད་མི་སྣང་བར་བསྒྱུར་ཏེ་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་དང་ལྷན་ཅིག་ཏུ་དབེན་པ་སྐྱབས་མཆིས་\r
པར་མཆིས་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མ་སྐྱེས་པ་དང་ལྷན་ཅིག་གཉིས་པུ་དབེན་པ་སྐྱབས་མཆིས་པ་ན་མཆིས་པ་དང༌། མཚན་འཕོས་\r
ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། མིའི་བུད་མེད་ལ་མིར་འདུ་ཤེས་ཏེ་གཉིས་སུ་དབེན་པ་སྐྱབས་མཆིས་པར་མཆིས་ན། ཅིར་འགྱུར། ལྟུང་བའོ། །མི་ལ་མི་མ་\r
ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་\r
པ། དགེ་སློང་མ་ནིང་མ་དང་ལྷན་ཅིག་གཉིས་པུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ཉེས་བྱས་སོ། །མཚན་གཉིས་པ་ཡང་དེ་བཞིན་ནོ། །བཙུན་པ། དགེ་སློང་གིས་མ་ནིང་\r
དང་ལྷན་ཅིག་དབེན་པ་སྐྱབས་མཆིས་པར་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་སུན་ཕྱུང་བ་དང་ལྷན་ཅིག་ཏུ་དབེན་པ་སྐྱབས་མཆིས་པར་མཆིས་ན།\r
ཅིར་འགྱུར། ལྟུང་བའོ། །དེ་བཞིན་དུ་ཕ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་\r

\r
དུ་སོང་བ་མོ་རྣམས་དང་ལྷན་ཅིག་ཏུ་དབེན་པ་སྐྱབས་མཆིས་པར་མཆིས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་དང་ལྷན་ཅིག་ཏུ་གཉིས་པུ་དབེན་པ་སྐྱབས་\r
མཆིས་པར་མཆིས་ན། ཅིར་འགྱུར། ལྟུང་བའོ། །དེ་བཞིན་དུ་དགེ་སློབ་མ་དང༌། དགེ་ཚུལ་མ་དང༌། རྐུན་གནས་མ་དང༌། སོ་སོར་གནས་མ་དང༌། མི་གནས་མ་དང༌། དགེ་འདུན་གྱི་དབྱེན་མ་དང༌།\r
སྔར་ཉེས་པ་བྱུང་མ་དང༌། བསླབ་པ་སྩལ་པ་མོ་དང་གཉིས་པུ་ལྷན་ཅིག་དབེན་པ་སྐྱབས་ཡོད་པ་ན་འདུག་ན། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་མ་སྐྱེས་པ་དང་གཉིས་པུ་ལྷན་ཅིག་\r
ཏུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ལྟུང་བའོ། །དགེ་སློང་དང་ལྷན་ཅིག་ཏུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ལྟུང་བའོ། །དགེ་ཚུལ་ཕ་དང་ལྷན་ཅིག་ཏུ་གཉིས་\r
པུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ལྟུང་བའོ། །བཙུན་པ། བསླབ་པ་སྩལ་པ་བུད་མེད་དང་ལྷན་ཅིག་ཏུ་གཉིས་པུ་དབེན་པ་སྐྱབས་མཆིས་པ་ན་མཆིས་ན། ཅིར་འགྱུར། ལྟུང་བའོ།།\r
བཙུན་པ། དགེ་སློང་བུད་མེད་དང་གཉིས་པུ་ལྷན་ཅིག་མི་དབེན་པ་ལ་དབེན་པར་འདུ་ཤེས་ཏེ་སྐྱབས་མཆིས་པ་ན་མཆིས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་ལ་ཉེས་བྱས་སོ། །ཇི་ལྟར་བུད་མེད་དང་ལྷན་ཅིག་ཏུ་འདུག་པར་བྱེད་པ་དེ་བཞིན་དུ་དགེ་སློང་མ་དང་ལྷན་ཅིག་ཏུ་འདུག་པ་ལ་ཡང་རྒྱས་པར་བརྗོད་པར་བྱའོ། །མདོར་ན། འཕྲིན་པ་སྤྲིང་\r

\r
ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག། སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་\r
འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་མ་རྣམས་ཀྱིས་སྦྱོར་དུ་སྩལ་པའི་ཟས་ཟོས་ན།\r
ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་མས་འཕྲིན་གྱིས་སྦྱོར་དུ་སྩལ་པའི་ཟས་འཚལ་བཞིན་དུ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་\r
ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མ་སྨྱོན་མས་སྦྱོར་དུ་སྩལ་པའི་ཟས་\r
འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སེམས་འཁྲུགས་མ་དང༌། ནད་ཀྱིས་གཟིར་མ་དང༌། གླེན་མ་དང༌། ལྐུགས་མ་དང༌། འོན་མ་དང༌། འགྲོ་བ་གཞན་དུ་གནས་པ་\r
རྣམས་ལ་སྦྱོར་དུ་བཅུག་པའི་ཟས་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཁྱིམ་བདག་གམ། ཁྱིམ་བདག་གི་ཆུང་མ་སྨྱོན་མས་སྦྱོར་དུ་སྩལ་བའི་ཟས་དགེ་\r
སློང་དེས་འཚལ་བཞིན་དུ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་མ་དང༌། ནད་ཀྱིས་གཟིར་མ་དང༌། གླེན་མ་དང༌། ལྐུགས་མ་དང༌། འོན་མ་དང༌། གཉིད་ལོག་\r

\r
པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་མོ་རྣམས་ཀྱིས་སྦྱོར་དུ་བཅུག་པ་དགེ་སློང་དེས་ཤེས་བཞིན་དུ་ཟོས་ན། ཐམས་ཅད་ཉེས་བྱས་སུ་འགྱུར་རོ། །མདོར་\r
ན། གཞན་གྱི་ཕྱིར་དང་དེ་བཞིན་ལུས། །མཚན་དང་བཞི་པ་བདུན་པ་དང༌། །ཚུལ་ཁྲིམས་གཞན་དང་དགེ་སློང་དང༌། །ཁྱིམ་པ་བསླབ་པ་ཐ་མའོ། །བཙུན་པ། དགེ་སློང་མས་གཞན་གྱི་སླད་དུ་སྦྱོར་དུ་སྩལ་པ་\r
དེས་ཀྱང་དེ་ལྟར་འདུ་ཤེས་ཏེ་གཞན་ལ་སྩལ་པ་དང༌། དགེ་སློང་དེས་ཀྱང་འཚལ་བཞིན་དུ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ལུས་ཀྱི་དམིགས་པས་ཟས་སྦྱོར་དུ་སྩལ་པ་\r
དང༌། དགེ་སློང་དེས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མས་སྦྱོར་དུ་སྩལ་པའི་ཟས་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་མས་དགེ་སློང་གིས་སྦྱོར་དུ་སྩལ་པའི་ཟས་འཚལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མས་སྦྱོར་\r
དུ་སྩལ་པའི་ཟས་ལ་སྦྱོར་དུ་སྩལ་པར་འདུ་ཤེས་ན། ཅིར་འགྱུར། ལྟུང་བའོ། །སྦྱོར་དུ་བཅུག་པ་ལ་སྦྱོར་དུ་མ་བཅུག་པར་འདུ་ཤེས་ཏེ་ཟོས་ན། ཉེས་པ་མེད་དོ། །སྦྱོར་དུ་མ་བཅུག་པ་ལ་སྦྱོར་དུ་བཅུག་\r
པར་འདུ་ཤེས་ཏེ་ཟོས་ན། ཉེས་བྱས་སོ། །སྦྱོར་དུ་མ་བཅུག་པ་ལ་སྦྱོར་དུ་མ་བཅུག་པར་འདུ་ཤེས་ཏེ་ཟོས་ན། ཉེས་པ་མེད་དོ། །བཙུན་པ། དགེ་སློང་གིས་དགེ་སློང་མ་བསྙེན་པར་རྫོགས་པ་ལ་བསྙེན་\r

\r
པར་རྫོགས་པར་འདུ་ཤེས་ཏེ་སྦྱོར་དུ་སྩལ་བ་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་\r
ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་\r
པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་སྦྱོར་དུ་སྩལ་ལ་བསྙེན་པར་མ་རྫོགས་པར་འཚལ་ན། ཅིར་འགྱུར། ཉེས་བྱས་\r
སོ། །བསྙེན་པར་མ་རྫོགས་པ་ན་སྦྱོར་དུ་སྩལ་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་སྦྱོར་དུ་སྩལ་ལ་བསྙེན་པར་རྫོགས་པ་\r
ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་སྦྱོར་དུ་སྩལ་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པར་\r
སྦྱོར་དུ་སྩལ་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་སྦྱོར་དུ་སྩལ་ལ་བསྙེན་པར་རྫོགས་པར་འཚལ་ན། ཅིར་འགྱུར། ལྟུང་བའོ། །བསྙེན་\r
པར་རྫོགས་པ་ན་སྦྱོར་དུ་སྩལ་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཚུལ་ཁྲིམས་དང༌། ཐོས་པ་དང་ལྡན་པའི་སླད་དུ་སྦྱོར་དུ་སྩལ་\r

\r
པ་མ་གཏོགས་པར་ཡོན་ཏན་གཞན་གྱི་སླད་དུ་སྩལ་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟས་མ་གཏོགས་པར་དེ་ལས་གཞན་པའི་རྩ་བ་དང༌། འབྲས་བུ་ལ་སོགས་པ་\r
སྦྱོར་དུ་སྩལ་བ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ཞིག་སྦྱོར་དུ་སྩལ་བ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་ཚུལ་ཕ་དང༌། ཟ་མ་དང༌། མ་\r
ནིང་དང༌། དགེ་སློང་མ་སུན་ཕྱུང་བ་ནས་རྒྱས་པར་བསླབ་པ་སྩལ་པ་རྣམས་ཀྱིས་སྦྱོར་དུ་བཅུག་པའི་ཟས་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་མས་སྦྱོར་དུ་སྩལ་\r
བའི་ཟས་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་ཚུལ་མ་དང༌། མ་ནིང་མ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་\r
ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་པ་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་\r
དང༌། ཁྱིམ་པ་མོ་རྣམས་ཀྱིས་སྦྱོར་དུ་བཅུག་པ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་\r
ཀྱིས་སྦྱོར་དུ་སྩལ་པ་འཚལ་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་མས་དགེ་སློང་གིས་སྦྱོར་དུ་སྩལ་པའི་ཟས་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r

\r
དགེ་ཚུལ་ཕ་དང༌། དགེ་སློང་མ་དང༌། དགེ་ཚུལ་མ་དང༌། ཁྱིམ་པ་མོ་དང༌། མ་ནིང་མོ་དང༌། བསླབ་བསྩལ་པ་རྣམས་ཀྱིས་སྦྱོར་དུ་སྩལ་པའི་ཟས་ཟོས་ན། ཐམས་ཅད་ཉེས་\r
བྱས་སུ་འགྱུར་བར་རྒྱས་པར་སྦྱར་རོ། །བཙུན་པ། བསླབ་པ་སྩལ་པས་དགེ་སློང་མས་སྦྱོར་དུ་སྩལ་པའི་ཟས་འཚལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r
ཀྱིས་སྦྱོར་དུ་སྩལ་པའི་ཟས་འཚལ་ན། ཅིར་འགྱུར། ཉེས་བྱས་སོ། །མདོར་ན། ཟས་དང་གཙེས་ཀྱང་དེ་བཞིན་ཏེ། །མཉམ་པ་གཉིས་དང་མི་རུང་དང༌། །སྤུན་གྱི་ལྷག་མ་འཚལ་རྣམས་དང༌། །བཞི་པ་བདུན་\r
པ་གཉིས་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དུས་ལ་བབ་པ་མ་གཏོགས་པར་ཡང་ཡང་འཚལ་ན། ལྟུང་བར་འགྱུར་རོ།།\r
ཞེས་གསུངས་ན། བཙུན་པ། དགེ་སློང་གིས་ཁ་གཉིས་སུ་མགྲོན་དུ་བོས་པ་བདག་གིར་བགྱིས་ཀྱང་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ཡང་སྔར་བཟའ་བ་དང༌། བཅའ་བ་དང༌།\r
བཏུང་བ་དང༌། གཞིབས་པ་དང༌། བལྡག་པ་ལ་སོགས་པ་ལ་མགྲོན་དུ་བོས་ལ་ཕྱིས་ཟན་ལ་མགྲོན་དུ་བོས་པའོ། །བཙུན་པ། དགེ་སློང་ལ་གཙེས་པར་སེམས་ཤིང་མགྲོན་དུ་བོས་པར་དགེ་སློང་དེས་\r
འཚལ་ནས་སླད་ཀྱིས་མགྲོན་དུ་བོས་པ་ལ་ཁས་བླངས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་ལན་གཉིས། ལན་གསུམ་དུ་མགྲོན་དུ་བོས་ཏེ་འཚལ་ན། ནོངས་\r

\r
པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་དགེ་སློང་གིས་གོས་མེད་པར་མགྲོན་དུ་བོས་ཏེ་ཟོས་པའི་འོག་ཏུ་གོས་དང་བཅས་པ་དང་ཁ་གཉིས་སུ་མགྲོན་དུ་བོས་པར་གྱུར་པའོ། །བཙུན་པ།\r
དགེ་སློང་གིས་གོས་དང་བཅས་པ་གཉིས་སུ་འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། གོས་མི་རུང་བའོ། །དེ་ཡང་དགེ་སློང་གིས་ཤེས་ཏེ་འཚལ་ན། ཅིར་འགྱུར། ཉེས་བྱས་\r
སོ། །བཙུན་པ། དགེ་སློང་མི་རུང་བའི་ཟས་ལ་མགྲོན་དུ་བོས་པ་དང༌། དེའི་འོག་ཏུ་རུང་བའི་ཟས་བཙལ་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་ནང་པར་ཟས་ལ་མགྲོན་དུ་བོས་ལ་དེའི་\r
འོག་ཏུ་ཡང་བོས་པའི་ཟན་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་གོས་མ་མཆིས་པའི་ཟས་སླད་མ་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་མ་གོས་མ་མཆིས་པའི་མགྲོན་དུ་བོས་པ་སླད་མ་འཚལ་བ་ན། མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་མ་མཆིས་\r
པ་ལ་གོས་མ་མཆིས་པར་འདུ་ཤེས་ཏེ་མགྲོན་དུ་བོས་པ་སླད་མ་འཚལ་ན། ཅིར་འགྱུར། ལྟུང་བའོ། །གོས་མེད་པ་ལ་གོས་དང་བཅས་པར་འདུ་ཤེས་ཏེ་ཟོས་ན། ཉེས་པ་མེད་དོ། །གོས་དང་བཅས་པ་ལ་གོས་མེད་པར་\r
འདུ་ཤེས་ཏེ་ཟོས་ན། ཉེས་བྱས་སུ་འགྱུར་རོ། །གོས་དང་བཅས་པ་ལ་གོས་དང་བཅས་པར་འདུ་ཤེས་ཏེ་ཟོས་ན། ཉེས་པ་མེད་དོ། །བཙུན་པ། བསྙེན་པར་མ་རྫོགས་པ་ན་གོས་མ་མཆིས་པར་མགྲོན་དུ་\r

\r
བོས་བསླད་མར་ཁས་བླངས་ལ། བསྙེན་པར་མ་རྫོགས་པར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་ཁས་བླངས་ལ་བསྙེན་པར་རྫོགས་ཀར་\r
འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་ཁས་བླངས་ལ་བསྙེན་པར་རྫོགས་ཏེ་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་ཁས་བླངས་ལ་བསྙེན་\r
པར་རྫོགས་ཏེ་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་ཁས་བླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་ཁས་\r
བླངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་ཁས་བླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་གནས་གཅིག་ཏུ་མཆིས་ཏེ་འཚལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་དགེ་སློང་ཁྱིམ་བདག་གཉིས་ཀྱིས་ལྷན་ཅིག་ཟས་ལ་མགྲོན་དུ་\r
བས་པའོ། །བཙུན་པ། བསླབ་པ་སྩལ་བས་ཟས་ཡང་ཡང་འཚལ་ན། ཅིར་འགྱུར། ལྟུང་བའོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །མ་ནིང་\r
འགྲོ་བ་དེ་བཞིན་ཏེ། །དགེ་སློང་མ་ནི་ཐ་མ་འོ། །བཙུན་པ། དགེ་སློང་གིས་སྨྱོན་པ་ཞིག་གིས་གོས་མ་མཆིས་པར་མགྲོན་དུ་བོས་པ་སླད་མར་ཁས་བླངས་ཏེ་འཚལ་ན། ཅིར་འགྱུར། ཉེས་བྱས་སོ།།\r

\r
སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། མ་ནིང་དང༌། མ་ནིང་མ་དང༌། འདི་ལས་ཕྱི་རོལ་གྱི་མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་པ་དང༌། ཀུན་\r
ཏུ་རྒྱུ་བ་ཡང་དེ་བཞིན་ནོ། །དེ་བཞིན་དུ་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་དང༌། འགྲོ་བ་གཞན་དུ་གནས་པ་རྣམས་ཀྱིས་ཀྱང་གོས་མེད་པར་མགྲོན་དུ་བོས་པ་ཕྱི་མ་\r
སྩལ་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་མས་ཟས་ཡང་ཡང་འཚལ་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་རྣམས་ཀྱིས་འཚལ་ན། ཅིར་\r
འགྱུར། ཉེས་བྱས་སོ། །མདོར་ན། སྔགས་དང་བཞི་པ་ནམ་མཁའ་དང༌། །མཚན་དང་ཟས་ཀྱང་དེ་བཞིན་ཏེ། །བདུན་པ་གཉིས་པ་གཞན་དག་དང༌། །གཞན་དུ་གྱུར་པ་ཐ་མ་འོ། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་བྲོ་མ་འཚལ་བར་མུ་སྟེགས་ཅན་གྱི་གནས་སུ་དགོངས་ན། ཟན་ལན་གཅིག་ཟོ་ཞིག །དེ་ལས་ལྷག་པར་ཟོས་ན།\r
ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་སྔགས་སམ། སྨན་གྱིས་བདག་མི་སྣང་བར་བགྱིས་ཏེ་ཟས་ལན་གཉིས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
མུ་སྟེགས་ཅན་གྱི་གནས་ལ་མུ་སྟེགས་ཅན་གྱི་གནས་སུ་འདུ་ཤེས་ཏེ་ཟན་ལན་གཉིས་འཚལ་ན། ཅིར་འགྱུར། ལྟུང་བའོ། །མུ་སྟེགས་ཅན་གྱི་གནས་ལ་མུ་སྟེགས་ཅན་གྱི་གནས་མ་ཡིན་པར་འདུ་\r

\r
ཤེས་ན། ཉེས་པ་མེད་དོ། །མུ་སྟེགས་ཅན་གྱི་གནས་མ་ཡིན་པ་ལ་མུ་སྟེགས་ཅན་གྱི་གནས་སུ་འདུ་ཤེས་ན། ཉེས་བྱས་སུ་འགྱུར་རོ། །མུ་སྟེགས་ཅན་གྱི་གནས་མ་ཡིན་པ་ལ་\r
མུ་སྟེགས་ཅན་གྱི་གནས་མ་ཡིན་པར་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་ནམ་མཁའ་ལ་གནས་ནས་ཟན་ལན་གཉིས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་མུ་སྟེགས་ཅན་གྱི་གནས་སུ་ཟན་ལན་གཉིས་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་མུ་སྟེགས་ཅན་གྱི་གནས་སུ་ཟན་ལན་གཉིས་\r
འཚལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཟན་མ་གཏོགས་པར་དེ་ལས་གཞན་པའི་བཟའ་བ་དང༌། བཅའ་བ་དང༌། བཏུང་བ་དང༌། བལྡག་པ་\r
རྣམས་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་མུ་སྟེགས་ཅན་གྱིས་གནས་སུ་དགོངས་ལ་བསྙེན་པར་མ་རྫོགས་པས་འཚལ་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་པ་ན་གནས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་གནས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་\r
སོ༑ ༑བསྙེན་པར་རྫོགས་ཀར་གནས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་གནས་ལ་བསྙེན་པར་རྫོགས་ཏེ་འཚལ་ན། ཅིར་འགྱུར། ཉེས་བྱས་\r

\r
སོ༑ ༑བསྙེན་པར་རྫོགས་པ་ན་གནས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་གནས་ལ་བསྙེན་པར་མ་རྫོགས་པར་འཚལ་ན། ཅིར་འགྱུར། ཉེས་བྱས་སོ། །\r
བཙུན་པ། དགེ་སློང་གིས་གཞན་ནས་ཟས་བླངས་ཏེ་མུ་སྟེགས་ཅན་གྱི་གནས་སུ་མཆིས་ནས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མུ་སྟེགས་ཅན་གྱི་གནས་ནས་ཟས་བླངས་\r
ལ་གཞན་དུ་མཆིས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མུ་སྟེགས་ཅན་གྱི་གནས་མ་གཏོགས་པར་དེ་ལས་གཞན་པའི་དགེ་སྦྱོང་དང་བྲམ་ཟེའི་གནས་སུ་འཚལ་ན། ཅིར་\r
འགྱུར། ཉེས་བྱས་སོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་དང༌། །ཟ་མ་མ་ནིང་དེ་བཞིན་ཏེ། །བསླབ་པ་བྱིན་དང་དགེ་སློབ་མའོ། །བཙུན་པ། དགེ་སློང་གིས་སྨྱོན་པའི་\r
གནས་སུ་ཟས་སླད་མ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། ཟ་མ་དང༌། མ་ནིང་རྣམས་དང༌།\r
དེ་བཞིན་དུ་འགྲོ་བ་གཞན་དུ་གནས་པ་རྣམས་ཀྱི་གནས་སུ་ཟས་ཕྱི་མ་ཟོས་ན། ཐམས་ཅད་ཉེས་བྱས་སོ། །བཙུན་པ། བསླབ་པ་སྩལ་པས་མུ་སྟེགས་ཅན་གྱི་གནས་སུ་དགོང་ལ་ཟས་སླད་མ་འཚལ་ན།\r
ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་རྣམས་འཚལ་ན། ཅིར་འགྱུར། ཉེས་བྱས་སོ།། །།འདུལ་བ་གཞུང་དམ་པ་བམ་པོ་དགུ་པ།\r

\r
མདོར་ན། འཕྲིན་བ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། ན་བ་འོན་པ་འགྲོ་བའོ། །སངས་རྒྱས་\r
བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་མང་པོ་གྲོང་དུ་འདོང་བ་དང་དེ་དག་ལ་བྲམ་ཟེ་དང་ཁྱིམ་བདག་དག་གིས་སྐྱོ་མ་དང༌། མར་དང༌། ཁུར་\r
བ་རྣམས་མང་དུ་བྱིན་པ་ལ་དགེ་སློང་དེ་དག་གིས་འདོད་ན། ལྷུང་བཟེད་གང་བ་གཉིས་སམ། གསུམ་ལོངས་ཤིག། དེ་ལས་ལྷག་པར་བླངས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ།\r
དགེ་སློང་གིས་འཕྲིན་གྱིས་ལྷུང་བཟེད་གང་བ་གསུམ་ལས་ལྷག་པར་བླངས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་\r
ཏུ་བརྒྱུད་དེ་བླངས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལས་ལྷུང་བཟེད་གང་བ་གསུམ་ལས་ལྷག་པར་བླངས་ན། ཅིར་འགྱུར། ཉེས་བྱས་སོ། །དེ་བཞིན་\r
དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ལས་ལྷུང་བཟེད་གང་བ་གསུམ་ལས་ལྷག་པར་བླངས་\r
ན༑ ཐམས་ཅད་ཉེས་བྱས་སུ་འགྱུར་རོ། །མདོར་ན། གཞན་གྱིས་གཞན་དང་འདི་ལས་ཕྱི། །ཟས་དང་མི་རུང་བ་དག་དང༌། །མཚན་དང་བཞི་པ་བདུན་པ་དང༌། །མ་ནིང་དག་ཀྱང་དེ་བཞིན་ནོ། །\r

\r
བཙུན་པ། དགེ་སློང་གིས་ལྷུང་བཟེད་གང་བ་གསུམ་ལས་ལྷག་པར་གཞན་ལེན་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་ཞིག་གི་ཕྱིར་བླངས་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་འདི་ལས་གཞན་གྱི་ཕྱི་རོལ་གྱི་མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་པ་དང༌། ཀུན་ཏུ་རྒྱུ་བ་རྣམས་ལས་ལྷུང་བཟེད་གང་བ་གསུམ་ལས་ལྷག་པར་བླངས་\r
ན༑ ཅིར་འགྱུར། ཐམས་ཅད་ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་གང་བ་གསུམ་ལས་ལྷག་པར་བླངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཟས་མི་རུང་བ་\r
བླངས་ན། ཉེས་བྱས་སོ། །བཙུན་པ། དགེ་སློང་གིས་ཟས་མ་གཏོགས་པར་དེ་ལས་གཞན་པའི་བཟའ་བ་དང༌། བཅའ་བ་དང༌། བཏུང་བ་དང༌། གཞིབ་པ་རྣམས་ལྷུང་བཟེད་གང་བ་གསུམ་ལས་ལྷག་པར་བླངས་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་གང་བ་གསུམ་ལས་ལྷག་པར་ལེན་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་\r
མས་ལྷུང་བཟེད་གང་བ་གསུམ་ལས་ལྷག་པར་ལེན་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ལྷུང་བཟེད་གང་བ་གསུམ་\r
ལས་ལྷག་པར་བླངས་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་\r

\r
མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དྲུག་ཕུལ་ཕྱེད་དང་ལྔ་ལས་ལྷག་པར་ལ་ལྷག་པར་འདུ་ཤེས་ཏེ་བླངས་ན། ཅིར་འགྱུར།\r
ལྟུང་བའོ། །ལྷག་པ་ལ་མ་ལྷག་པར་འདུ་ཤེས་ན། ཉེས་པ་མེད་དོ། །མ་ལྷག་པ་ལ་ལྷག་པར་འདུ་ཤེས་ན། ཉེས་བྱས་སུ་འགྱུར་རོ། །མ་ལྷག་པ་ལ་མ་ལྷག་པར་འདུ་ཤེས་ན། ཉེས་པ་མེད་དོ། །\r
བཙུན་པ། བསྙེན་པར་མ་རྫོགས་པ་ན་རྙེད་ལ་བསྙེན་པར་མ་རྫོགས་པར་བླངས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་རྙེད་ལ་བསྙེན་པར་རྫོགས་ཀར་བླངས་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པ་ན་རྙེད་ལ་བསྙེན་པར་རྫོགས་པ་ན་བླངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་རྙེད་ལ་བསྙེན་པར་རྫོགས་ཀར་བླངས་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་ཀར་རྙེད་ལ་བསྙེན་པར་རྫོགས་ནས་བླངས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་རྙེད་ལ་བསྙེན་པར་རྫོགས་ནས་བླངས་ན། ཅིར་འགྱུར། ལྟུང་བའོ། །བསྙེན་\r
པར་རྫོགས་པ་ན་རྙེད་ལ་བསྙེན་པར་མ་རྫོགས་པར་བླངས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་གང་བ་གསུམ་ལས་ལྷག་པར་བླངས་ཀྱང་ནོངས་པར་མི་འགྱུར་བ་\r
མཆིས་སམ། ཨུ་པ་ལི། ཡོད་དེ། ཁྱིམ་དེ་ཉིད་དུ་འདུག་སྟེ་ཟ་བའོ། །བཙུན་པ། དགེ་སློང་གིས་མ་ནིང་ལས་ལྷུང་བཟེད་གང་བ་གསུམ་ལས་ལྷག་པར་བླངས་ན། ཅིར་འགྱུར། ཉེས་བྱས་སོ། །དེ་\r

\r
བཞིན་དུ་ཟ་མ་དང༌། མ་ནིང་རྣམས་ལས་བླངས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་ལྷུང་བཟེད་གང་བ་གསུམ་ལས་ལྷག་པར་བླངས་ན། ཅིར་འགྱུར། ལྟུང་བའོ། །\r
བཙུན་པ། དགེ་སློང་མས་ལྷུང་བཟེད་གང་བ་གསུམ་ལས་ལྷག་པར་བླངས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བླངས་ན། ཅིར་འགྱུར། ཉེས་བྱས་\r
སོ༑ ༑མདོར་ན། དུས་དང་མཚན་ནི་དེ་བཞིན་ཏེ། །བཟའ་བ་དང་ནི་གཞིབ་པ་དང༌། །མི་རུང་བདུན་པ་དེ་བཞིན་ཏེ། །ཀུན་རྫོགས་མ་བྱས་བྱས་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་འཚལ་མ་འཚལ་ལགས་ལ། ལྷག་པོར་མ་བགྱིས་པར་བཟའ་བ་དང༌། བཅའ་བ་རྣམས་འཆོས་སམ། འཚལ་ན། ལྟུང་བར་\r
འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ལྷག་པོར་མ་བགྱིས་པའི་བཟའ་བ་དང་བཅའ་བ་ཞིག་འཆོས་སམ། འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ན་\r
བའི་དུས་སུ་བྱིན་གྱིས་བརླབས་ཏེ་ཟོས་པའོ། །བཙུན་པ། དགེ་སློང་གིས་འཚལ་མ་འཚལ་ལགས་ནས་སྤངས་པ་ལས། དེ་ལས་ལྷག་པོར་མ་བགྱིས་པར་བཅའ་བ་དང༌། བཟའ་བ་ཞིག་འཚལ་བ་ན། མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ཟས་འཚལ་ལགས་ནས་སྤངས་པ་ལས། དེས་ལྷག་པོར་མ་བགྱིས་པར་བཅའ་བ་དང༌། བཟའ་བ་ཞིག་འཚལ་བ་ན།\r

\r
མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ལྷག་པོར་བགྱིས་པ་ན། མཚན་འཕོས་ན་ལྷག་པོར་བགྱིས་པ་ཞེས་བགྱིའམ། ལྷག་\r
པོར་མ་བྱས་པ་ཞེས་བྱའོ། །བཙུན་པ། དགེ་སློང་གིས་ཟས་མ་གཏོགས་པར་དེ་ལས་གཞན་པ་བཟའ་བ་དང༌། བཅའ་བ་དང༌། བཏུང་བ་དང༌། གཞིབ་པ་དང༌། བལྡག་པ་ལ་སོགས་པ་བཟའ་བའི་ཟས་\r
ཡིན་གྱི། སྨན་མ་ལགས་པ་དེ་དག་ལྷག་པོར་མ་བགྱིས་པར་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཟས་མ་གཏོགས་པར་དེ་ལས་གཞན་པའི་བཟའ་བ་དང༌། བཅའ་བ་དང༌།\r
བཏུང་བ་དང༌། གཞིབ་པ་དང༌། བལྡག་པ་ལ་སོགས་པ་སྤངས་ན། སྤངས་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཨུ་པ་ལི། བཟའ་བ་དང༌། བཏུང་བ་དང༌། གཞིབ་པ་དང༌། བལྡག་པ་\r
ལ་སོགས་པ་ལ་སྤངས་པ་མེད་དོ། །བཙུན་པ། དགེ་སློང་གིས་སྤངས་པ་ལ་སྤངས་པར་འདུ་ཤེས་ཏེ་ལྷག་པོར་མ་བགྱིས་པའི་བཟའ་བ་དང༌། བཏུང་བ་རྣམས་འཚལ་ན། ཅིར་འགྱུར། ལྟུང་བའོ། །སྤངས་པ་\r
ལམ་སྤངས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །མ་སྤངས་པ་ལ་སྤངས་པར་འདུ་ཤེས་ཏེ་ཟོས་ན། ཉེས་བྱས་འགྱུར་རོ། །མ་སྤངས་པ་ལ་མ་སྤངས་པར་འདུ་ཤེས་ཏེ་ཟོས་ན།\r
ཉེས་པ་མེད་དོ། །བཙུན་པ། དགེ་སློང་གིས་ལྷག་པོར་མ་བགྱིས་པ་ལ་ལྷག་པོར་མ་བགྱིས་པར་འདུ་ཤེས་ཏེ་བཅའ་བ་དང༌། བཟའ་བ་རྣམས་འཚལ་ན། ཅིར་འགྱུར། ལྟུང་བའོ། །ལྷག་པོར་མ་བྱས་པ་\r

\r
ལ་ལྷག་པོར་འདུ་ཤེས་ཏེ་བཟའ་བ་དང༌། བཅའ་བ་རྣམས་ཟོས་ན། ཉེས་པ་མེད་དོ། །ལྷག་པོར་བྱས་པ་ལ་ལྷག་པོར་མ་བྱས་པར་འདུ་ཤེས་ཏེ་ཟོས་ན། ཉེས་བྱས་སོ། །ལྷག་པོར་བྱས་པ་ལ་ལྷག་པོར་བྱས་\r
པར་འདུ་ཤེས་ཏེ་ཟོས་ན། ཉེས་པ་མེད་དོ། །བཙུན་པ། དགེ་སློང་གིས་མི་རུང་བའི་ཟས་འཚལ་ལ་སྤངས་ན། སྤངས་པ་ཞེས་བགྱིའམ། མ་སྤངས་པ་ཞེས་བགྱི། ཨུ་པ་ལི། སྤངས་པ་ཞེས་བྱའོ། །བཙུན་པ།\r
བསྙེན་པར་མ་རྫོགས་པ་ན་སྤངས་ལ་བསྙེན་པར་མ་རྫོགས་པར་ལྷག་པོར་མ་བགྱིས་པ་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་སྤངས་ལ་བསྙེན་པར་རྫོགས་ཀར་འཚལ་ན། ཅིར་\r
འགྱུར། ཉེས་བྱས་སོ། །བསྙེན་པར་མ་རྫོགས་པ་ན་སྤངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་སྤངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར།\r
ཉེས་བྱས་སོ། །བསྙེན་པར་རྫོགས་ཀར་སྤངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་སྤངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ལྟུང་\r
བའོ། །བསྙེན་པར་རྫོགས་པ་ན་སྤངས་ལ་བསྙེན་པར་མ་རྫོགས་པར་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཀུན་ཏུ་རྫོགས་པར་མ་བྲིམས་པར་སྤངས་ན། སྤངས་པ་ཞེས་བགྱིའམ།\r
མ་སྤངས་པ་ཞེས་བགྱི། ཨུ་པ་ལི། མ་སྤངས་པ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། ཀུན་ཏུ་རྫོགས་པར་མ་བྲིམས་པ་ལ་ཡང་སྤངས་པ་མེད་དོ། །བཙུན་པ། རྣམ་པ་དུས་ན། ལྷག་པོར་མ་བགྱིས་པ་\r

\r
ཞེས་བགྱི། ཨུ་པ་ལི། ལྔ་སྟེ། གཞན་ལ་མ་བླངས་པ་དང༌། བཅའ་བ་དང༌། བཟའ་བ་རྣམས་མངོན་སུམ་དུ་མ་གྱུར་པ་དང༌། བྱིན་ལེན་མ་བྱས་པ་དང༌། བསྙེན་པར་མ་རྫོགས་པ་དང༌། རང་བཞིན་\r
དུ་གནས་པ་མ་ཡིན་པ་ལས་ལྷག་པོར་བྱས་པ་རྣམས་ནི། ལྷག་མར་མ་བྱས་པ་ཞེས་བརྗོད་པར་བྱའོ། །ཨུ་པ་ལི། རྣམ་པ་ལྔས་ན། ལྷག་པོར་བྱས་པ་ཞེས་བྱ་སྟེ། གཞན་ལས་བླངས་པ་དང༌། བཅའ་བ་\r
དང་བཟའ་བ་རྣམས་མངོན་སུམ་དུ་གྱུར་པ་དང༌། བྱིན་ལེན་བྱས་པ་དང༌། བསྙེན་པར་རྫོགས་པ་དང༌། རང་བཞིན་དུ་གནས་པ་ལས་ལྷག་པོར་བྱས་པ་ནི། ལྷག་པོར་བྱས་པ་ཞེས་བྱའོ། །བཙུན་པ། སུའི་མདུན་\r
དུ་ལྷག་པོར་བགྱི། ཨུ་པ་ལི། དགེ་སློང་གིས་ནི། དགེ་སློང་གི་མདུན་དུ་ལྷག་པོར་བྱའོ། །དགེ་སློང་མའི་མདུན་དུ་ནི། མ་ཡིན་ནོ། །དགེ་སློང་མས་ནི། དགེ་སློང་མ་ལའོ། །དགེ་ཚུལ་ཕས་ནི། དགེ་ཚུལ་ཕའི་མདུན་\r
དུ་ལྷག་པོར་བྱའོ། །དགེ་སློབ་མས་ནི། དགེ་སློང་མ་དང༌། དགེ་སློབ་མ་དང༌། དགེ་ཚུལ་མའི་མདུན་དུ་ལྷག་པོར་བྱའོ། །བཙུན་པ། དགེ་སློང་མའི་མདུན་དུ་ལྷག་པོར་བགྱིའམ། ཨུ་པ་ལི། མ་ཡིན་ནོ། །དེ་སྟེ་བཙུན་པ། ལྷག་པོར་\r
བགྱིས་ན། ལྷག་པོར་བགྱིས་པ་ཞེས་བགྱིའམ། འཚལ་བར་ཡང་བགྱིའམ། ཨུ་པ་ལི། མ་ཡིན་ནོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་\r
འཁྲུགས་ན་བ་དང༌། འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །བཙུན་པ། དགེ་སློང་གིས་འཕྲིན་པ་ལས་ལྷག་པར་བགྱིས་ན། ལྷག་པོར་བགྱིས་པ་ཞེས་\r

\r
བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་ལྷག་པོར་བྱས་ནའང་ལྷག་པོར་མ་བྱས་པ་ཞེས་བྱའོ། །བཙུན་པ། དགེ་སློང་གིས་\r
སྨྱོན་པ་ཞིག་ལས་ལྷག་པོར་བགྱིས་ན། ལྷག་པོར་བགྱིས་པ་ཞེས་བགྱིའམ། ལྷག་པོར་མ་བགྱིས་པ་ཞེས་བགྱི། ལྷག་པོར་མ་བྱས་པ་ཞེས་བྱའོ། །དེ་བཞིན་དུ་དགེ་སློང་སེམས་འཁྲུགས་པ་དང༌། ནད་ཀྱིས་\r
གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ཀྱི་དྲུང་དུ་ལྷག་པོར་བགྱིས་ན།\r
ལྷག་པར་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་མ་ནིང་ལས་ལྷག་པོར་བགྱིས་ན། ལྷག་པོར་བགྱི་བ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་དགེ་སློང་མ་\r
སུན་བྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌།\r
མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྡར་འཁྲུགས་པ་རྣམས་ལས་ལྷག་པོར་བགྱིས་ན། ལྷག་པོར་བགྱིས་པ་ཞེས་བགྱིའམ། ཨུ་པ་ལི། དེ་ནི། མ་ཡིན་ནོ། །བཙུན་པ། དགེ་\r
སློང་གིས་དགེ་སློང་ཟ་མ་ལས་ལྷག་པོར་བགྱིས་ན། ལྷག་པོར་བགྱིས་པ་ཞེས་བགྱིའམ། ལྷག་པོར་བྱས་པ་ཞེས་མི་བྱ་སྟེ། ལྷག་པོར་བྱེད་པ་ཉིད་ཤིན་ཏུ་འདས་པ་དང་བཅས་པའོ། །བཙུན་པ། དགེ་\r

\r
སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལས། ལྷག་པོར་བགྱིས་ན། ལྷག་པོར་བགྱིས་པ་ཞེས་བགྱིའམ། ལྷག་\r
པོར་མ་བགྱིས་པ་ཞེས་བགྱི། ཨུ་པ་ལི། ལྷག་པོར་བྱས་པ་ཞེས་མི་བྱ་སྟེ། ལྷག་པོར་བྱེད་པ་ནི། ཤིན་ཏུ་འདས་པ་དང་བཅས་པར་འགྱུར་རོ། །བཙུན་པ། བསླབ་པ་སྩལ་པས་ལྷག་པོར་མ་བགྱིས་པའི་\r
བཟའ་བ་དང༌། བཅའ་བ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཟས་འཚལ་ཏེ་སྤངས་པའི་འོག་ཏུ་བཟའ་བ་དང༌། བཅའ་བ་འཚལ་ན། ཅིར་འགྱུར། ལྟུང་བའོ། བཙུན་\r
པ། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་ལྷག་པོར་མ་བགྱིས་པའི་བཟའ་བ་དང༌། བཅའ་བ་འཚལ་ན། ཅིར་འགྱུར། ཉེས་བྱས་སོ། །མདོར་ན། སྐད་དང་ལུས་དང་དབེན་དེ་\r
བཞིན། །ཟས་དང་མི་རུང་བ་དག་དང༌། །མཚན་དང་བཞི་པ་དེ་བཞིན་ཏེ། །དགེ་འདུན་དབྱེན་དང་དགེ་སློང་མའོ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
བཅོམ་ལྡན་འདས་ཀྱིས་ཡང་དགེ་སློང་གང་གིས་འཚལ་མ་འཚལ་ལགས་ཏེ་སྤངས་པར་འཚལ་བཞིན་དུ་ལྷག་པོར་མ་བགྱིས་པའི་ཟས་དུས་ཀྱིས་སྟོབ་ན། ལྟུང་བར་འགྱུར་རོ། །ཞེས་གསུངས་\r
ན། བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་ལ་ལྷག་པོར་མ་བགྱིས་པའི་བཅའ་བ་དང༌། བཟའ་བ་བསྟབས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན།\r

\r
ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་བསྟབས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་བསྟབས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་བསྟབས་པ་དང༌། དགེ་སློང་དེས་ཀྱང་\r
འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་དགེ་སློང་ལ་ལྷག་པར་མ་བགྱིས་པའི་བཅའ་བ་དང༌། བཟའ་བ་རྣམས་བསྟབས་ན། ཅིར་འགྱུར་\r
ཉེས་བྱས་སོ། །བཙུན་པ། དགེ་སློང་གིས་མི་དབེན་པ་ལ་དབེན་པར་འདུ་ཤེས་ཏེ་ལྷག་པོར་མ་བགྱིས་པའི་བཅའ་བ་དང༌། བཟའ་བ་རྣམས་བསྟབས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་ཟས་མ་གཏོགས་པར་དེ་ལས་གཞན་པའི་བཅའ་བ་དང༌། བཏུང་བ་དང༌། གཞིབ་པ་དང༌། བལྡག་པ་ལ་སོགས་པ་དུས་ཀྱིས་སྟོབ་ན། ཅིར་འགྱུར། ལྟུང་བའོ། བཙུན་པ། དགེ་སློང་གིས་ཟས་འཚལ་\r
ལགས་པར་འཚལ་བཞིན་དུ་མི་རུང་བ་བཞག་པའི་བཅའ་བ་དང༌། བཟའ་བ་རྣམས་དུས་ཀྱི་བསྟབས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟས་འཚལ་ལགས་པར་འཚལ་བཞིན་དུ་ལྷག་\r
པོར་མ་བགྱིས་པའི་བཅའ་བ་དང༌། བཟའ་བ་རྣམས་དུས་ཀྱིས་སྟོབ་པ་ན། མཚན་དངོས་ཏེ་དགེ་སློང་མ་འགྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ཞིག་ཟས་འཚལ་\r

\r
ལགས་པར་འཚལ་བཞིན་དུ་ལྷག་པོར་མ་བགྱིས་པའི་བཅའ་བ་དང༌། བཟའ་བ་རྣམས་དུས་ཀྱིས་སྟོབ་པ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་དུས་ཀྱིས་བསྟབས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་བསྟབས་ན། ཅིར་འགྱུར། ཉེས་བྱས་\r
སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་བསྟབས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྟབས་ན། ཅིར་འགྱུར། ཉེས་བྱས་\r
སོ། །བཙུན་པ། དགེ་སློང་གིས་དགེ་སློང་ཞིག་ཟས་འཚལ་ལགས་པར་འཚལ་བཞིན་དུ་སྤངས་པ་ལས་སྤངས་པར་འདུ་ཤེས་ཏེ་ཤིན་ཏུ་བསྟབས་ན། ཅིར་འགྱུར། ལྟུང་བའོ། །སྤངས་པ་ལ་མ་སྤངས་པར་འདུ་ཤེས་ཏེ་\r
བསྟབས་ན། ཅིར་འགྱུར། ཉེས་པ་མེད་དོ། །མ་སྤངས་པ་ལ་སྤངས་པར་འདུ་ཤེས་ན། ཅིར་འགྱུར། ཉེས་བྱས་སོ། །མ་སྤངས་པ་ལ་མ་སྤངས་པར་འདུ་ཤེས་ཏེ་བསྟབས་ན། ཉེས་པ་མེད་དོ། །བཙུན་པ། དགེ་སློང་གིས་\r
ཟ་མ་དང༌། མ་ནིང་ཟས་འཚལ་ལགས་ཏེ་སྤངས་པ་ལ་བཅའ་བ་དང༌། བཟའ་བ་ཤིན་ཏུ་བསྟབས་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་དང༌། མ་བསད་པ་དང༌། དགྲ་བཅོམ་\r
པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་\r

\r
རྣམས་ལ་དུས་ཀྱིས་བསྟབས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་ཟས་འཚལ་ཏེ་སྤངས་པ་ལ་དུས་\r
ཀྱིས་བསྟབས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཟས་འཚལ་ལགས་ཏེ་སྤངས་པར་འཚལ་\r
བཞིན་དུ་དུས་ཀྱིས་བསྟབས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་དང༌། དགེ་ཚུལ་དང༌། དགེ་ཚུལ་ཕ་ལ་ལྷག་པོར་མ་བགྱིས་པས་ཤིན་ཏུ་བསྟབས་ན། ཅིར་འགྱུར། ཉེས་བྱས་སོ། །དགེ་\r
སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་ལ་ཡང་ཉེས་བྱས་ཏེ། གཅིག་ལ་གཅིག་རྒྱས་པར་སྦྱར་བར་བྱའོ། །བཙུན་པ། བསླབ་པ་སྩལ་པའི་དགེ་སློང་ཞིག་ཟས་འཚལ་ལགས་ཏེ་སྤངས་པ་ལ་ལྷག་པོར་མ་བགྱིས་\r
པའི་བཟའ་བ་དང༌། བཅའ་བ་དུས་ཀྱིས་བསྟབས་ན། ཅིར་འགྱུར། ལྟུང་བའོ། །བཙུན་པ། དགེ་ལོང་མས་ཟས་འཚལ་ཏེ་སྤངས་པར་འཚལ་བཞིན་དུ་བཟའ་བ་དང༌། བཅའ་བ་རྣམ་པ་ལྔ་དུས་ཀྱིས་བསྟབས་ན། ཅིར་འགྱུར།\r
ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་\r
གཉིད་ལོག་དང༌། ར་རོ་བ་དང་མྱོས་པ་དང༌། སྙོམས་ཞུགས་འགྲོ་བ་ཐ་མའོ། །བཙུན་པ། དགེ་སློང་གིས་དགེ་སློང་ཞིག་ཟས་འཚལ་ཏེ་སྤངས་པར་འཚལ་བཞིན་དུ་ལྟག་པོར་མ་བགྱིས་པའི་བཅའ་བ་དང༌། བཟའ་བ་\r

\r
རྣམས་འཕྲིན་པ་ལ་དུས་ཀྱིས་བསྟབས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་དང༌། སྨྱོན་པ་དང༌།\r
སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་ལ་ལྷག་\r
པོར་མ་བྱས་པའི་བཅའ་བ་དང༌། བཟའ་བ་དུས་ཀྱིས་བསྟབས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྔགས་དང་ནམ་མཁའ་མཚན་རྣམས་དང༌། མི་རུང་དུས་དང་བཟའ་བ་དང༌། །དེ་ཉིད་དང་ནི་གཞན་དུ་དང༌། །\r
མང་པོ་མཚན་དང་བཞི་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གང་དུས་ལ་བབ་པ་མ་གཏོགས་པར་མང་པོ་འདུས་ཤིང་ཟ་ན། ལྟུང་བར་\r
འགྱུར་རོ། །ཞེས་གསུངས་ན། བཙུན་པ། དགེ་སློང་གིས་སྔགས་དང༌། སྨན་གྱིས་བདག་མི་སྣང་བར་བགྱིས་ཏེ་མང་པོ་འདུས་པར་འཚལ་ན། ཅིར་འགྱུར། ཉེས་བྱས་སོ། །དགེ་སློང་གིས་ནམ་མཁའ་ལ་མཆིས་ཏེ་\r
ཟས་དོགས་ལ་མཆིས་པ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དོག་ས་ལ་མཆིས་ཏེ་ཟས་ནམ་མཁའ་ལ་མཆིས་པར་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
མཚམས་ཀྱི་སླད་རོལ་ན་མཆིས་ཏེ་ཟས་མཚམས་ཀྱི་ནང་ན་མཆིས་པ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མཚམས་ཀྱི་ནང་ན་མཆིས་ཏེ་ཟས་མཚམས་ཀྱི་སླད་རོལ་ན་མཆིས་པ་འཚལ་\r

\r
ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟས་མི་རུང་བ་མང་པོ་འདུས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མང་པོ་འདུས་ཤིང་ཟས་འཚལ་ཀྱང་ནོངས་པར་མི་འགྱུར་བ་\r
མཆིས་སམ། ཨུ་པ་ལི། ཡོད་དེ། དུས་དྲུག་ལས་གང་ཡང་རུང་བའི་དུས་ཤིག་བྱུང་བར་འགྱུར་བའོ། །བཙུན་པ། དགེ་སློང་གིས་ཟས་མ་གཏོགས་པར་དེ་ལས་གཞན་པའི་བཟའ་བ་དང༌། བཏུང་བ་དང༌། གཞིབ་\r
པ་དང༌། བལྡག་པ་རྣམས་མང་པོ་འདུས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མཚམས་ཀྱི་སླད་རོལ་ནས་གཞན་ཞིག་གིས་ཟས་བླངས་ཏེ་མཚམས་ཀྱི་ནང་དུ་མཆིས་ནས་མང་\r
པོ་འདུས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མཚམས་ཀྱི་ནང་ནས་ཟས་ཤིག་བླངས་ཏེ་གཞན་དུ་མཆིས་ནས་མང་པོ་འདུས་ཏེ་འཚལ་ན། ཅིར་འགྱུར། ཉེས་བྱས་སོ། །\r
བཙུན་པ། མཚམས་གཅིག་ནས་གཅིག་པའི་དགེ་སློང་མང་པོ་ཞིག་སོ་སོར་འདུས་ཏེ་འཚལ་ཡང་ལྷུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་སྟེ་གནས་གསུམ་གསུམ་འདུས་ཏེ་ཟོས་ཀྱི། བཞིར་མཚང་བའོ། །\r
བཙུན་པ། དགེ་སློང་མང་པོ་འདུས་ཏེ་ཟས་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་མང་དུ་འདུས་ཏེ་ཟས་འཚལ་བ་ན། མཚན་འཕོས་ཏེ་དགེ་སློང་ཕར་གྱུར་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་གིས་མཚམས་ཀྱི་ནང་ལ་མཚམས་ཀྱི་ནང་དུ་འདུ་ཤེས་ཏེ་མང་པོ་འདུས་ཤིང་ཟས་འཚལ་ན། ཅིར་འགྱུར། ལྟུང་བའོ། །མཚམས་ཀྱི་ནང་ལ་མཚམས་ཀྱི་ཕྱི་རོལ་ཏུ་འདུ་ཤེས་\r

\r
ཏེ་ཟོས་ན། ཉེས་པ་མེད་དོ། །མཚམས་ཀྱི་ཕྱི་རོལ་ལ་མཚམས་ཀྱི་ནང་དུ་འདུ་ཤེས་ཏེ་ཟོས་ན། ཉེས་བྱས་སོ། །མཚམས་ཀྱི་ཕྱི་རོལ་ལ་མཚམས་ཀྱི་ཕྱི་རོལ་ཏུ་འདུ་\r
ཤེས་ཏེ་ཟོས་ན། ཉེས་པ་མེད་དོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། མ་ནིང་འགྲོ་བ་དེ་བཞིན་ཏེ། མང་པོ་འདུས་སྨད་དགེ་སློང་མའོ། །བཙུན་\r
པ། དགེ་སློང་གིས་སྨྱོན་པས་མང་པོའི་གྲངས་སུ་བསྐངས་ཏེ་ལྷན་ཅིག་མཚམས་ཀྱི་ནང་དུ་མང་པོ་འདུས་ནས་ཟས་འཚལ་ན། ཅིར་འགྱུར། ཉེས་བྱས་སོ། །སེམས་འཁྲུགས་པ་དང༌། ནད་\r
ཀྱིས་གཟིར་བ་དང༌། འོན་པ་དང༌། གླེན་པ་ཡང་དེ་བཞིན་ནོ། །བཙུན་པ། དགེ་སློང་གིས་ཟ་མ་དང༌། མ་ནིང་གིས་མང་པོའི་གྲངས་སུ་བསྐངས་ཏེ་ལྷན་ཅིག་མཚམས་ཀྱི་ནང་དུ་མང་པོ་འདུས་ཤིང་\r
འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་\r
ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་\r
ཀྱིས་མང་པོའི་གྲངས་སུ་བསྐངས་ཏེ་མཚམས་ཀྱི་ནང་དུ་ལྷན་ཅིག་ཏུ་མང་པོ་འདུས་ཤིང་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་\r

\r
དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་མང་པོའི་གྲངས་སུ་བསྐངས་ཏེ་ལྷན་ཅིག་མང་པོ་འདུས་ཤིང་འཚལ་ན། ཅིར་འགྱུར། ཐམས་ཅད་ལྟུང་བོར་འགྱུར་རོ། །བཙུན་པ།\r
དགེ་སློང་གིས་འགྲོ་བ་གཞན་དུ་གནས་པའི་དགེ་སློང་གིས་མང་པོའི་གྲངས་སུ་བསྐངས་ཏེ་ལྷན་ཅིག་མཚམས་ཀྱི་ནང་དུ་མང་པོ་འདུས་ཤིང་ཟས་འཚལ་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་མང་པོའི་གྲངས་སུ་བསྐངས་ཏེ་ལྷན་ཅིག་མཚམས་ཀྱི་ནང་དུ་མང་པོ་འདུས་ཤིང་ཟས་འཚལ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མང་པོ་འདུས་ཏེ་ཟས་འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ཡང་འདི་ལྟར་གནས་དེ་ཉིད་དུ་ཟས་ནར་\r
མར་གྱུར་ཏམ། ཟས་ཕན་ཚུན་དུ་བསྐུར་བར་གྱུར་བའོ། །བཙུན་པ། དགེ་སློང་གིས་དབེན་པ་ལ་མང་པོར་འདུ་ཤེས་ཏེ་ཟས་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་\r
པས་མང་པོ་འདུས་ཤིང་ཟས་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་མང་པོ་འདུས་ཤིང་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་དང༌། དགེ་\r
ཚུལ་མ་དང༌། དགེ་ཚུལ་ཕ་རྣམས་ཀྱིས་མང་པོར་འདུས་ཤིང་འཚལ་ན། ཅིར་འགྱུར། ཉེས་བྱས་སོ། །མདོར་ན། ལྷ་ཟས་བཞི་པ་དེ་བཞིན་ཏེ། གླིང་དང་ལྷ་དང་མཚན་རྣམས་དང༌། །ཁ་ཟས་མ་\r

\r
ཡིན་ཉེས་པ་དང༌། །ངན་པ་དག་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་\r
དགེ་སློང་གང་དུས་མ་ལགས་པར་བཅའ་བ་དང༌། བཟའ་བ་རྣམས་འཆོས་སམ། འཚལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དུས་མ་ལགས་པར་ཟས་\r
འཚལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ལྷའི་ཟས་ཟོས་པའོ། །བཙུན་པ། ལྷའི་ཟས་ཀྱི་རང་བཞིན་ཇི་ལྟ་བུ། ཨུ་པ་ལི། མར་གྱི་རང་བཞིན་ལྟ་བུའོ། །བཙུན་པ།\r
དགེ་སློང་གིས་དུས་མ་ལགས་པར་འདུ་ཤེས་ཏེ་འཚལ་ན། ཅིར་འགྱུར། ལྟུང་བའོ། །དུས་མ་ལགས་པ་ལ་དུས་སུ་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །དུས་ལ་དུས་མ་ལགས་\r
པར་འདུ་ཤེས་ཏེ་འཚལ་ན། ཅིར་འགྱུར། ཉེས་བྱས་སོ། །དུས་ལ་དུས་སུ་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །ཟས་ལ་ཟས་སུ་འདུ་ཤེས་ཏེ་འཚལ་ན། ཅིར་འགྱུར། ལྟུང་\r
བའོ། །ཟས་ལ་ཟས་མ་ལགས་པར་འདུ་ཤེས་ཏེ་ཟོས་ན། ཉེས་པ་མེད་དོ། །ཟས་མ་ལགས་པ་ལ་ཟས་སུ་འདུ་ཤེས་ཏེ་འཚལ་ན། ཅིར་འགྱུར། ཉེས་བྱས་སོ། །ཟས་མ་ལགས་པ་ལ་ཟས་མ་\r
ལགས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་དུས་མ་ལགས་པར་བཅའ་བ་དང༌། བཟའ་བ་རྣམས་འཆོས་ཀྱང་ནོངས་པར་མི་འགྱུར་བ་མཆིས་\r

\r
སམ༑ ཨུ་པ་ལི། ཡོད་དེ། གླིང་གསུམ་དང་ལྷའི་གནས་སུ་ཡང་འཛམ་བུའི་གླིང་གི་དུས་སུ་ཟོས་པའོ། །བཙུན་པ། དགེ་སློང་གིས་དུས་མ་ལགས་པར་བཅའ་བ་དང༌། བཟའ་བ་རྣམས་འཚལ་བ་ན།\r
མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དུས་མ་ལགས་པར་བཅའ་བ་དང༌། བཟའ་བ་རྣམས་འཚལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་\r
འགྱུར༑ ལྟུང་བའོ། །བཙུན་པ། དགེ་སློང་གིས་དུས་མ་ལགས་པར་བཅའ་བ་དང༌། བཟའ་བ་རྣམས་འཚལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཟས་དང་བཅས་པའི་བཅའ་\r
བ་དང༌། བཟའ་བ་རྣམས་མ་གཏོགས་པར་གང་དེ་ལས་གཞན་པའི་བཟའ་བ་རྣམས་སྨན་དུ་བྱ་བའི་ཕྱིར་ཡིན་གྱི། ཟས་ཀྱི་ཕྱིར་མ་ཡིན་པའོ། །བཙུན་པ། དགེ་སློང་གིས་སྐད་ཅིག་སྤྱད་པའི་ལྟུང་བས་\r
ལྟུང་བ་བཞིར་འགྱུར་བ་མཆིས་སམ། ཨུ་པ་ལི། ཡོད་དེ། མ་བྱིན་པ་མི་རུང་བ་བཞག་པར་གྱུར་པ་དུས་མ་ཡིན་པར་ཟོས་པའོ། །བཙུན་པ། བཅོམ་ལྡན་འདས་ཀྱིས་ནད་པ་ལ་ཟས་ངན་པ་ལ་ཟས་ངན་པ་སྩོལ་ཅིག། ཅེས་གསུངས་\r
པ་དེ་ནི། ཇི་ལྟ་བུ། ཐལ་བ་དང༌། ས་དང༌། ཚན་བུ་དང༌། གཅིན་ནོ། །བཙུན་པ། འདི་ཐམས་ཅད། ཅི་དུས་མ་ལགས་པར་རུང་ངམ། ཚན་བུ་མ་གཏོགས་པར་གཞན་ཐམས་ཅད་ནི། དུས་མ་ཡིན་པར་\r
རུང་ངོ༌། །བཙུན་པ། བསླབ་པ་སྩལ་པས་དུས་མ་ལགས་པར་བཅའ་བ་དང༌། བཟའ་བ་རྣམས་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དུས་མ་ལགས་པར་བཅའ་བ་དང༌།\r

\r
བཟའ་བ་རྣམས་འཚལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་དུས་མ་ལགས་པར་བཅའ་བ་དང༌། བཟའ་བ་རྣམས་འཚལ་ན།\r
ཅིར་འགྱུར། ཉེས་བྱས་སོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་མ་ནིང་འགྲོ་བ་དང༌། །མཚན་དང་བཞི་པ་བཟའ་བ་དང༌། །ལྷ་ཟས་གླིང་དང་དགེ་སློང་མའོ། །སངས་རྒྱས་\r
བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་བཞག་པའི་བཅའ་བ་དང༌། བཟའ་བ་འཚལ་ན། ལྟུང་བར་འགྱུར་རོ། །\r
ཞེས་གསུངས་ན། བཙུན་པ། དགེ་སློང་གིས་སྨྱོན་པས་བགྱིས་པའི་བཅའ་བ་དང༌། བཟའ་བ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་\r
བ་དང༌། ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌།\r
མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་དང༌། དེ་བཞིན་དུ་འགྲོ་བ་གཞན་དུ་གནས་པའི་\r
དགེ་སློང་རྣམས་ཀྱིས་བཞག་པར་བྱས་པ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་\r

\r
རྣམས་ཀྱིས་བཞག་པར་བགྱིས་པ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་བཞག་པའི་བཅའ་བ་དང༌། བཟའ་བ་རྣམས་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་བཞག་པའི་བཅའ་བ་དང༌། བཟའ་བ་རྣམས་འཚལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་\r
བཞག་པ་ལ་བཞག་པར་འདུ་ཤེས་ཏེ་འཚལ་ན། ཅིར་འགྱུར། ལྟུང་བའོ། །བཞག་པ་ལ་མ་བཞག་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །མ་བཞག་པ་ལ་བཞག་པར་འདུ་ཤེས་ཏེ་\r
འཚལ་ན། ཅིར་འགྱུར། ཉེས་བྱས་སོ། །མ་བཞག་པ་ལ་མ་བཞག་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་བཅའ་བ་དང༌། བཟའ་བ་མ་གཏོགས་\r
པར་དེ་ལས་གཞན་པའི་སྨན་བཅའ་བ་དང༌། བཏུང་བ་དང༌། གཞིབ་པ་དང༌། བལྡག་པ་དང༌། ཐལ་བ་དང༌། ལན་ཚྭ་དང༌། རྒྱ་སྐྱེགས་དང༌། བསྔལ་བ་ལ་སོགས་པ་བཞག་པར་གྱུར་པ་འཚལ་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཟས་ངན་པ་བཞག་པ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བཞག་པའི་ཟས་འཚལ་ཀྱང་ནོངས་པར་མི་\r
འགྱུར་བ་མཆིས་སམ། ཨུ་པ་ལི། ཡོད་དེ། ལྷའི་ཟས་ཟོས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཤར་གྱི་ལུས་འཕགས་གླིང་དང༌། ནུབ་ཀྱི་བ་ལང་སྤྱོད་དང༌། བྱང་གི་སྒྲ་མི་སྙན་\r

\r
གྱི་གླིང་རྣམས་ཀྱིས་བཞག་པ་འཚལ་ན། ཅིར་འགྱུར། ཨུ་པ་ལི། གལ་ཏེ་འཛམ་བུའི་གླིང་གི་དུས་སུ་དུས་ལས་འདས་པ་བཞག་པ་ཀུན་ཏུ་སྤྱད་དེ་ཟོས་ན། ལྟུང་བར་\r
འགྱུར་རོ། །འོན་ཏེ་དེ་དག་གི་དུས་སུ་དུས་ལས་འདས་ཏེ་ཟོས་ན། ཉེས་པ་མེད་དོ། །བཙུན་པ། དགེ་སློང་གིས་དགེ་སློང་མས་བཞག་པ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་\r
མས་དགེ་སློང་གིས་བཞག་པ་འཚལ་ན། ཅིར་འགྱུར། ཉེས་པ་མེད་དོ། །དགེ་སློང་དང༌། དགེ་སློང་མས་བཞག་པ་དགེ་སློབ་མས་ཟོས་ན། ཉེས་པ་མེད་དོ། །བཙུན་པ། བསླབ་པ་སྩལ་པས་བཞག་\r
པའི་བཅའ་བ་དང༌། བཟའ་བ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བཞག་པ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློབ་མས་བཞག་པ་འཚལ་ན།\r
ཅིར་འགྱུར། ཉེས་བྱས་སོ། །དགེ་ཚུལ་ཕ་དང༌། དགེ་ཚུལ་མ་རྣམས་ཀྱིས་བཞག་པ་ཟོས་ན། ཉེས་པ་མེད་དོ།། །།འདུལ་བ་གཞུང་དམ་པ། བམ་པོ་བཅུ་པ། མདོར་ན།\r
སྨྱོན་པ་བྱིན་ལེན་བཅའ་བ་དང༌། །མྱོས་པ་གཉིས་དང་དོན་མེད་དང༌། །མཚན་དང་བཞི་པ་གླིང་རྣམས་དང༌། །སྤྲུལ་པ་མི་སྣང་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་\r
ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་མ་སྩལ་བར་ཁར་བཅའ་བ་མིད་ན། ཆབ་དང་སོ་ཤིང་མ་གཏོགས་ཏེ་ལྟུང་བར་འགྱུར་རོ། །ཞེས་གསུངས་ན།\r

\r
བཙུན་པ། དགེ་སློང་གིས་སྨྱོན་པ་ལས་བྱིན་ལེན་བགྱིས་ན། བྱིན་ལེན་བགྱིས་པ་ཞེས་བགྱིའམ། ཨུ་པ་ལི། དེ་སྟེ་གཏོང་བའི་འདུ་ཤེས་དང་ལྡན་ན། བྱིན་ལེན་བྱས་པ་ཞེས་བྱའོ། །གལ་ཏེ་གཏོང་\r
པའི་འདུ་ཤེས་དང་མི་ལྡན་ན། བྱིན་ལེན་མ་བྱས་པ་ཞེས་བྱའོ། །སེམས་འཁྲུགས་པ་དང༌། ནད་ཀྱིས་གཟིར་བ་དང༌། ར་རོ་བ་དང༌། མྱོས་པ་ཡང་དེ་བཞིན་དུ་བརྗོད་པར་བྱའོ། །བཙུན་པ། དགེ་སློང་\r
གིས་བཟའ་བ་དང༌། བཅའ་བ་བྱིན་ལེན་མ་བགྱིས་པར་འཚལ་ཡང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། སྨོད་པའི་སྐྱེ་བོ་མང་པོ་རྣམས་ཀྱིས་བསམ་པ་ཡོངས་སུ་\r
བཏང་ནས་བོར་བ་རུང་བར་བྱས་པ་ཟོས་པའོ། །བཙུན་པ། དགེ་སློང་གིས་བྱིན་ལེན་བགྱིས་པའི་བཅའ་བ་དང༌། བཟའ་བ་རྣམས་འཚལ་ན། ནོངས་པར་འགྱུར་བ་མཆིས་སམ། ཨུ་པ་ལི།\r
ཡོད་དེ། གཞན་དུ་འདུ་ཤེས་ཏེ་བྱིན་ལེན་བྱས་ནས་ཟོས་པའོ། །བཙུན་པ། དགེ་སློང་གིས་བཅའ་བ་དང༌། བཟའ་བ་མ་གཏོགས་པར་དེ་ལས་གཞན་པའི་སྨན་བཅའ་བ་དང༌། བཏུང་བ་དང༌། གཞིབ་\r
པ་དང༌། བལྡག་པ་དང༌། ཐལ་བ་དང༌། ལན་ཚྭ་དང༌། སྦྲང་རྩི་དང༌། བསྔལ་བ་ལ་སོགས་པ་བྱིན་ལེན་མ་བགྱིས་པར་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཟས་ངན་\r
པ་བྱིན་ལེན་མ་བགྱིས་པར་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་དུ་མྱོས་པ་ཞིག་གིས་བཅའ་བ་དང༌། བཟའ་བ་བླུགས་ན། བྱིན་ལེན་བྱས་པ་ཞེས་\r

\r
བགྱིའམ། ཨུ་པ་ལི། མི་རུང་གི། བྱིན་ལེན་ཕྱིས་གྱིས་ཤིག །བཙུན་པ། དགེ་སློང་གཉིས་སམ། མང་ཡང་རུང་སྟེ། སྦྱོར་བ་གཅིག་གིས་བྱིན་ལེན་བགྱིད་དུ་སྩལ་ན།\r
བྱིན་ལེན་བགྱིས་པ་ཞེས་བགྱིའམ། ཨུ་པ་ལི། བྱིན་ལེན་བྱས་པ་ཞེས་བྱའོ། །བཙུན་པ། དགེ་སློང་གིས་འདོད་པར་མ་བསམ་པར་བྱིན་ལེན་བགྱིས་ན། བྱིན་ལེན་བགྱིས་པ་ཞེས་བགྱིའམ། ཨུ་\r
པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། དགེ་སློང་མི་འདོད་པ་ལ་བྱིན་ལེན་མེད་ཀྱི། ཕྱིས་ཡང་བྱིན་ལེན་བྱོས་ཤིག །བཙུན་པ། དགེ་སློང་གིས་བཟའ་བ་དང༌། བཅའ་བ་བྱིན་ལེན་མ་བགྱིས་\r
པར་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བཟའ་བ་དང༌། བཅའ་བ་བྱིན་ལེན་མ་བགྱིས་པར་འཚལ་བ་ན། མཚན་འཕོས་\r
ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་བཟའ་བ་དང༌། བཅའ་བ་བྱིན་ལེན་མ་བགྱིས་པ་ལ་བྱིན་ལེན་མ་བགྱིས་པར་འདུ་ཤེས་ཏེ་འཚལ་ན། ཅིར་\r
འགྱུར། ལྟུང་བའོ། །བྱིན་ལེན་མ་བགྱིས་པ་ལ་བྱིན་ལེན་བགྱིས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བྱིན་ལེན་བགྱིས་པ་ལ་བྱིན་ལེན་མ་བགྱིས་པར་འདུ་ཤེས་ཏེ་\r
འཚལ་ན། ཅིར་འགྱུར། ཉེས་བྱས་སོ། །བྱིན་ལེན་བགྱིས་པ་ལ་བྱིན་ལེན་བགྱིས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། བྱང་གི་སྒྲ་མི་སྙན་གྱི་གླིང་དུ་བྱིན་\r

\r
ལེན་མ་བགྱིས་པར་འཚལ་བར་བགྱིའམ། མི་འཚལ་བར་བགྱི། ཨུ་པ་ལི། བཟའ་བར་བྱའོ། །བཙུན་པ། དེ་ལས་གཞན་པའི་གླིང་དུ་བྱིན་ལེན་མ་བགྱིས་པར་འཚལ་བར་བགྱིའམ། ཨུ་པ་\r
ལི༑ མ་ཡིན་ནོ། །བཙུན་པ། དགེ་སློང་སྤྲུལ་པ་སེམས་ཅན་གྱི་གྲངས་སུ་མི་གཏོགས་པར་རུང་བར་བགྱིད་པས་བྱིན་ལེན་བགྱིས་ན། བྱིན་ལེན་བགྱིས་པ་ཞེས་བགྱིའམ། ཨུ་པ་ལི། མ་ཡིན་ཏེ། ཕྱིས་\r
བྱིན་ལེན་བྱའོ། །བཙུན་པ། དགེ་སློང་རུང་བར་བགྱིད་པ་མི་གདའ་བཞིན་དུ་བྱིན་ལེན་བགྱིད་དུ་སྩལ་ན། བྱིན་ལེན་བགྱིས་པ་ཞེས་བགྱིའམ། བྱིན་ལེན་བྱས་པ་ཞེས་བྱ་མོད་ཀྱི། ཉེས་བྱས་སུ་འགྱུར་\r
རོ༑ ༑བཙུན་པ། བཅོམ་ལྡན་འདས་ཀྱིས་འགྲོ་བ་གཞན་དུ་གནས་པ་རྣམས་ལས་བྱིན་ལེན་བྱོས་ཤིག་ཅེས་གསུངས་ན། བཙུན་པ། ཇི་ལྟ་བུའི་འགྲོ་བ་གཞན་དུ་གནས་པ་རྣམས་ལས་བྱིན་ལེན་\r
བགྱི། ཨུ་པ་ལི། གང་ལ་འབུལ་བར་སྣང་ཞིང་ཡོངས་སུ་གཏོང་བའི་འདུ་ཤེས་དང་ཡང་ལྡན་ན། བྱིན་ལེན་བྱས་ལ་བཟའ་བར་བྱའོ། །བཙུན་པ། བསླབ་པ་སྩལ་པས་བྱིན་ལེན་མ་བགྱིས་པར་\r
འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བྱིན་ལེན་མ་བགྱིས་པར་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བྱིན་ལེན་མ་བགྱིས་པར་འཚལ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་ཚུལ་མ་དང༌། དགེ་ཚུལ་ཕས་བྱིན་ལེན་མ་བགྱིས་པར་འཚལ་ན། ཅིར་འགྱུར། ཉེས་པ་མེད་དོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌།།\r

\r
གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བདག་གི་སླད་དུ་བྲོ་མ་འཚལ་བར་རིགས་གཞན་ལས་བསོད་པའི་ཟས་ཤིག་\r
བསླངས་ཏེ་འཚལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་བསོད་པའི་ཟས་འཕྲིན་གྱིས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་\r
དང་༑ ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ཅིང་བསླངས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལས་བསོད་པའི་ཟས་ཤིག་བསླངས་\r
ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌།\r
སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལས་བསོད་པའི་ཟས་ཤིག་བསླངས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །གཞན་\r
གྱི་ཕྱིར་དང་མི་རུང་དང༌། །མཚན་དང་བཞི་པ་གཉེན་པ་དག །བསོད་པ་བདུན་ལ་དེ་བཞིན་ཏེ། །ཁྱིམ་པ་དག་ལ་སོགས་པ་དང༌། །བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་འཕགས་པས་\r

\r
འཕགས་པའི་སྐད་དུ་བསོད་པའི་ཟས་བསླངས་པ་དང༌། ཁྱིམ་བདག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་བསོད་པའི་ཟས་བསླངས་\r
པ་དང༌། ཁྱིམ་བདག་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་བསོད་པའི་ཟས་བསླངས་པ་དང༌། ཁྱིམ་བདག་དེས་ཀྱང་མཐའ་འཁོབ་པའི་\r
སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་བསོད་པའི་ཟས་བསླངས་པ་དང༌། ཁྱིམ་བདག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་\r
བྱས་སོ༑ ༑བཙུན་པ། དགེ་སློང་གིས་ལུས་ཀྱི་དམིགས་པས་བསོད་པའི་ཟས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་བསོད་\r
པའི་ཟས་བསླངས་ནས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་བསོད་པའི་ཟས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
ཤ་དང་༑ འོ་མ་མི་རུང་བ་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསོད་པའི་ཟས་བསླངས་ཏེ་འཚལ་བ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར།\r
སོ་སོར་བཤགས་པར་བྱའོ། །བཙུན་པ། དགེ་སློང་མས་བསོད་པའི་ཟས་བསླངས་ཏེ་འཚལ་བ་ན། མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མི་ལ་མིར་\r

\r
འདུ་ཤེས་ནས་བསོད་པའི་ཟས་བསླངས་ཏེ་འཚལ་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་\r
མིར་འདུ་ཤེས་ནས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ནས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
ཟས་བསོད་པ་ལ་བསོད་པར་འདུ་ཤེས་ཏེ་བསླངས་ནས་འཚལ་ན། ཅིར་འགྱུར། ལྟུང་བའོ། །བསོད་པ་ལ་མི་བསོད་པར་འདུ་ཤེས་ཏེ་བསླངས་ནས་འཚལ་ན། ཅིར་འགྱུར། ཉེས་བྱས་སོ། །མི་བསོད་པ་\r
ལ་བསོད་པར་འདུ་ཤེས་ནས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །མི་བསོད་པ་ལ་མི་བསོད་པར་འདུ་ཤེས་ནས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། བྲོ་མ་འཚལ་\r
བ་ན་བསླངས་ལ་བྲོ་མ་འཚལ་བ་ལ་འཚལ་ན། ཅིར་འགྱུར། ལྟུང་བའོ། །བྲོ་མ་འཚལ་བ་ན་བསླངས་ལ་བྲོ་འཚལ་བ་ན། ཅིར་འགྱུར། ཉེས་བྱས་སོ། །བྲོ་འཚལ་བ་ན་བསླངས་ལ་བྲོ་མ་འཚལ་བར་\r
འཚལ་ན། ཅིར་འགྱུར། ཉེས་བྱས་སོ། །བྲོ་འཚལ་བ་ན་བསླངས་ལ་བྲོ་འཚལ་བ་ན་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གཉེན་ལས་བསོད་པའི་ཟས་བསླངས་ཏེ་འཚལ་ན།\r
ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་བསོད་པའི་ཟས་མ་གཏོགས་པར་དེ་ལས་གཞན་པ་བཅའ་བ་དང༌། བཏུང་བ་དང༌། བཞིབ་པ་དང༌། བལྡག་པ་ལ་སོགས་པ་བསླངས་ཏེ་འཚལ་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་བསོད་པའི་ཟས་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་\r
བསླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསླངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r
ཀར་བསླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་\r
ན་བསླངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་ཁྱིམ་པ་བསོད་པའི་ཟས་ཤིག་སློང་དུ་སྩལ་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌།\r
དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་པ་དང༌། སོ་སོར་གནས་པ་དང༌། མི་\r
གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r

\r
ལས་བསླངས་ཏེ་འཚལ་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་བསོད་པའི་ཟས་བསླངས་ཏེ་འཚལ་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་མས་བསོད་པའི་ཟས་བསླངས་ཏེ་འཚལ་ན། ཅིར་འགྱུར། བཤགས་པར་བྱའོ། །བཙུན་པ། དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕས་བསོད་པའི་\r
ཟས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །སྲོག་ཆགས་དང་བཅས་པའི་ཆུ་ལྟུང་བར་བཤད་པ་ཡང་རྒྱས་པར་བརྗོད་པར་བྱའོ། །མདོར་ན། དབེན་པ་དང་ནི་ནམ་མཁའ་སྔགས།།\r
མཚན་དང་བཞི་པ་མ་ནིང་དང༌། །མ་ནིང་མོ་དང་གཡོགས་པ་དང༌། །གཞོན་ནུ་མ་དང་དགེ་སྦྱོང་ངོ༌། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་\r
ལྡན་འདས་ཀྱིས་ཡང་དགེ་སློང་གང་འཚལ་བཞིན་དུ་སྨེན་ངན་དང་བཅས་པའི་གྲོང་དུ་ནན་གྱིས་མཆིས་པར་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཚལ་\r
བཞིན་དུ་སྨེན་ངན་དང་བཅས་པའི་གྲོང་དབེན་པ་ལ་དབེན་པར་འདུ་ཤེས་ཏེ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་སྨེན་\r
ངན་དང་བཅས་པའི་གྲོང་དུ་ནམ་མཁའ་ལ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་སྨེན་ངན་དང་བཅས་པའི་གྲོང་དུ་སྔགས་\r

\r
སམ། སྨན་གྱིས་བདག་མི་སྣང་བར་བསྒྱུར་ཏེ་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་སྨེན་ངན་དང་བཅས་པའི་གྲོང་དུ་ནན་གྱིས་མཆིས་པར་\r
བགྱིད་པ་ན། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་འཚལ་བཞིན་དུ་སྨེན་ངན་དང་བཅས་པའི་གྲོང་དུ་ནན་གྱིས་མཆིས་པར་བགྱིད་པ་ན། མཚན་\r
འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་གྲོང་དུ་མི་ལ་མིར་འདུ་ཤེས་ཏེ་ནན་གྱིས་མཆིས་པར་བགྱིད་ན། ཅིར་འགྱུར། ལྟུང་བའོ། །མི་ལ་མི་མ་ལགས་\r
པར་འདུ་ཤེས་ཏེ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་མཆིས་པར་བགྱིད་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་\r
ལགས་པར་འདུ་ཤེས་ཏེ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྨེན་ངན་ལ་སྨེན་ངན་དུ་འདུ་ཤེས་ན། ཅིར་འགྱུར། ལྟུང་བའོ། །སྨེན་ངན་ལ་\r
སྨེན་ངན་མ་ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །སྨེན་ངན་མ་ལགས་པ་ལ་སྨེན་ངན་དུ་འདུ་ཤེས་ན། ཅིར་འགྱུར། ཉེས་བྱས་སོ། །སྨེན་ངན་མ་ལགས་པ་ལ་སྨེན་ངན་མ་\r
ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་འཚལ་བཞིན་དུ་མ་ནིང་གི་གྲོང་དུ་སྨེན་ངན་དང་བཅས་པར་ནན་གྱིས་མཆིས་པར་བགྱིད་ན། ཅིར་འགྱུར། ཉེས་\r

\r
བྱས་སོ༑ ༑བཙུན་པ། དགེ་སློང་གིས་མ་ནིང་དང་ལྷན་ཅིག་ཏུ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྨེན་ངན་དང་\r
བཅས་པའི་གྲོང་དུ་སྐྱབས་སུ་མཆིས་པར་ནན་གྱིས་མཆིས་པར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་དག་གིས་གཞོན་ནུ་བག་མར་མཆིས་ལགས་པའི་དྲུང་དུ་ནན་\r
གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་སྨེན་ངན་དང་བཅས་པའི་གྲོང་དུ་ཐོས་པ་ཙམ་གྱི་ཉེ་འཁོར་དུ་སྤངས་ཏེ་ནན་ཏན་གྱིས་མཆིས་\r
པར་བགྱིད་ན། ཅིར་འགྱུར། ཉེས་བྱས་སོ། །མདོར་ན། སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །བཙུན་\r
པ༑ དགེ་སློང་གིས་སྨྱོན་པའི་གྲོང་དུ་ནན་གྱིས་མཆིས་པར་བགྱིད་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌།\r
འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་དང་ལྷན་ཅིག་ཏུ་ནན་གྱིས་འདུག་ན། ཐམས་ཅད་ཉེས་བྱས་སུ་\r
འགྱུར་རོ། །བཙུན་པ། བསླབ་པ་སྩལ་བས་འཚལ་བཞིན་དུ་སྨེན་ངན་དང་བཅས་པའི་གྲོང་དུ་ནན་གྱིས་མཆིས་པར་བགྱིད་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་འཚལ་བཞིན་\r

\r
དུ་སྨེན་ངན་དང་བཅས་པའི་གྲོང་དུ་ནན་གྱིས་མཆིས་པར་བགྱིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕས་འཚལ་བཞིན་དུ་སྨེན་ངན་དང་བཅས་པའི་གྲོང་\r
དུ་འདུག་པར་བགྱིད་པའི་ལེའུ་བཞིན་དུ་སྨེན་ངན་དང་བཅས་པར་གབ་སྟེ་འདུག་པ་ཡང་བརྗོད་པར་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །\r
སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་\r
པ༑ བཅོམ་ལྡན་འདས་ཀྱིས་ཡང་དགེ་སློང་གང་གཅེར་བུ་པའམ། གཅེར་བུ་མའམ། ཀུན་ཏུ་རྒྱུ་བའམ། ཀུན་ཏུ་རྒྱུ་བ་མོ་ཡང་རུང་སྟེ། རང་གི་སུག་པ་ནས་བཅའ་བ་དང༌། བཟའ་བ་སྩལ་ན། ལྟུང་བར་འགྱུར་རོ། །ཞེས་\r
གསུངས་ན། བཙུན་པ། དགེ་སློང་གིས་འཕྲིན་གྱིས་གཅེར་བུ་པའམ། གཅེར་བུ་མའམ། ཀུན་ཏུ་རྒྱུ་བ་ཕོའམ། ཀུན་ཏུ་རྒྱུ་བ་མོ་ཡང་རུང་སྟེ། རང་གི་ལག་གིས་བཅའ་བ་དང༌། བཟའ་བ་\r
སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་བྱིན་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ།\r
དགེ་སློང་གིས་གཅེར་བུ་པ་ཡང་རུང༌། གཅེར་བུ་མ་ཡང་རུང༌། ཀུན་ཏུ་རྒྱུ་ཕོའམ། ཀུན་ཏུ་རྒྱུ་བ་མོ་ཡང་རུང་སྟེ། སྨྱོན་པ་ལ་རང་གི་སུག་པ་ནས་བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་\r

\r
སོ༑ ༑དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌།\r
སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ཀྱིས་གཅེར་བུ་པ་དང༌། གཅེར་བུ་མ་དང༌། ཀུན་ཏུ་རྒྱུ་བའམ། ཀུན་ཏུ་རྒྱུ་བ་མོ་ཡང་རུང་བ་ལ་བཅའ་བ་དང༌། བཟའ་བ་བྱིན་ན།\r
ཐམས་ཅད་ཉེས་བྱས་སུ་འགྱུར་རོ། །མདོར་ན། མི་རུང་ཟས་དང་གཅེར་བུ་པ། །སྣོད་དང་མཚན་དང་བདུན་པ་དང༌། །བཞི་པ་དག་དང་སྔགས་རྣམས་དང༌། །གཞན་གྱིས་གཞན་གྱི་མ་ནིང་ངོ༌། །\r
བཙུན་པ། དགེ་སློང་གིས་གཅེར་བུ་པའམ། ཀུན་ཏུ་རྒྱུ་བ་ཕོ་ཡང་རུང་སྟེ། བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བཟའ་བ་མ་གཏོགས་པར་\r
དེ་ལས་གཞན་པའི་བཅའ་བ་དང༌། བཏུང་བ་དང༌། གཞིབ་པ་དང༌། བལྡག་པ་ལ་སོགས་པ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཅེར་བུ་པའམ། ཀུན་ཏུ་\r
རྒྱུ་བ་མ་གཏོགས་པར་དེ་ལས་གཞན་པ་དགེ་སྦྱོང་དང༌། བྲམ་ཟེ་རྣམས་ལ་རང་གི་སུག་པ་ནས་བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
གཅེར་བུ་པའམ། ཀུན་ཏུ་རྒྱུ་བ་ཡང་རུང༌། དེ་ལ་བཅའ་བ་དང༌། བཟའ་བ་སྩལ་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། སྣོད་ས་ལ་བཞག་ནས་བླུགས་ཏེ་བྱིན་པ་དང༌།\r

\r
སྡིག་པར་ལྟ་བ་དེ་ལས་བྲལ་བར་འདོད་པ་དང༌། གཉེན་ལ་བྱིན་པའོ། །བཙུན་པ། དགེ་སློང་གིས་གཅེར་བུ་པའམ། ཀུན་ཏུ་རྒྱུ་བ་ལ་རང་གི་སུག་པ་ནས་བཅའ་བ་དང༌། བཟའ་བ་སྩལ་བ་ན། མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་གཅེར་བུ་པའམ། ཀུན་ཏུ་རྒྱུ་བ་ལ་རང་གི་སུག་པ་ནས་བཅའ་བ་དང༌། བཟའ་བ་སྩོལ་བ་ན། མཚན་འཕོས་ཏེ་\r
དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། བསྙེན་པར་མ་རྫོགས་པ་ན་གཅེར་བུ་པའམ། ཀུན་ཏུ་རྒྱུ་བ་ལ་བཅའ་བ་དང༌། བཟའ་བ་རང་གི་སུག་པ་ནས་བསྔོས་ལ་བསྙེན་པར་མ་\r
རྫོགས་པ་ན་སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསྔོས་ལ་བསྙེན་པར་རྫོགས་ཀར་སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསྔོས་ལ་\r
བསྙེན་པར་རྫོགས་ཏེ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྔོས་ལ་བསྙེན་པར་རྫོགས་ཀར་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྔོས་ལ་\r
བསྙེན་པར་རྫོགས་ཏེ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པས་བསྔོས་ལ་བསྙེན་པར་རྫོགས་ནས་སྩལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བསྔོས་ལ་\r
བསྙེན་པར་མ་རྫོགས་པ་ན་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་གཅེར་བུ་པའམ། ཀུན་ཏུ་རྒྱུ་བ་ལ་བཅའ་བ་དང༌། བཟའ་བ་སྩལ་ན། ཅིར་\r

\r
འགྱུར༑ ལྟུང་བའོ། །མི་ལ་མི་ལགས་པར་འདུ་ཤེས་ཏེ་སྩལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་སྩལ་ན། ཅིར་འགྱུར། ཉེས་\r
བྱས་སོ༑ ༑མི་མ་ལགས་པ་ལ་མི་མ་ལགས་པར་འདུ་ཤེས་ཏེ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་མི་སྣང་བར་བསྒྱུར་ཏེ་གཅེར་\r
བུ་པའམ། ཀུན་ཏུ་རྒྱུ་བ་ལ་བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཅེར་བུ་པའམ། ཀུན་ཏུ་རྒྱུ་བ་ལ་བཅའ་བ་དང༌། བཟའ་བ་\r
གཞན་ལས་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཅེར་བུ་པའམ། ཀུན་ཏུ་རྒྱུ་བ་ལ་བཅའ་བ་དང༌། བཟའ་བ་གཞན་གྱི་སླད་དུ་སྩལ་ན། ཅིར་འགྱུར། ཉེས་\r
བྱས་སོ༑ ༑བཙུན་པ། དགེ་སློང་གིས་གཅེར་བུ་པའམ། ཀུན་ཏུ་རྒྱུ་བ་མ་ནིང་ལ་བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཅེར་བུ་པ་\r
འམ༑ ཀུན་ཏུ་རྒྱུ་བ་མོ་ཡང་རུང༌། མ་ནིང་མོ་ལ་བཅའ་བ་དང༌། བཟའ་བ་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་གཅེར་བུ་པའམ། ཀུན་ཏུ་རྒྱུ་བ་ལ་བཅའ་\r
པ་དང༌། བཟའ་བ་སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་གཅེར་བུ་པའམ། ཀུན་ཏུ་རྒྱུ་བ་ལ་རང་གི་སུག་པ་ནས་བཅའ་བ་དང༌། བཟའ་བ་སྩལ་ན། ཅིར་\r

\r
འགྱུར༑ ལྟུང་བའོ། །བཙུན་པ། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་གཅེར་བུ་པའམ། ཀུན་ཏུ་རྒྱུ་བ་ལ་རང་གི་སུག་པ་ནས་བཅའ་བ་དང༌། བཟའ་བ་སྩལ་ན། ཅིར་\r
འགྱུར༑ ཉེས་བྱས་སོ། །མདོར་ན། སྨྱོན་པ་སེམས་འཁྲུགས་ན་བ་དང༌། །འོན་པ་འགྲོ་དང་མཚན་རྣམས་དང༌། །ལྟ་བ་རྒྱལ་པོ་བདུན་པ་དང༌། །བཞི་པ་དག་དང་མ་ནིང་ངོ༌། །སངས་རྒྱས་བཅོམ་\r
ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གཡུལ་ཤོམ་པ་ལ་བལྟར་མཆི་ན། ལྟུང་བར་འགྱུར་རོ། །ཞེས་གསུངས་ན།\r
བཙུན་པ། དགེ་སློང་སྨྱོན་པ་གཡུལ་ཤོམ་པ་ལ་བལྟར་མཆི་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་\r
པ་དང་༑ འོན་པ་རྣམས་ཀྱིས་གཡུལ་ཤོམ་པ་ལ་བལྟར་མཆི་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འགྲོ་བ་གཞན་དུ་གནས་པའི་གཡུལ་ཤོམ་པ་ལ་བལྟར་མཆི་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཡུལ་ཤོམ་པ་ལ་བལྟར་མཆི་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་\r
གཡུལ་ཤོམ་པ་ལ་བལྟར་མཆི་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་གཡུལ་ཤོམ་པ་ལ་བལྟ་བའི་ཚེ་འཁོར་ཙམ་དུ་བསྐྱེད་དེ་\r

\r
མཆི་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཡུལ་ཤོམ་པ་ལ་བལྟར་མཆིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི།\r
ཡོད་དེ། དེ་ནི། འདི་ལྟར་དགེ་སློང་རྒྱལ་པོའི་ཕོ་ཉས་བཀུག་པའོ། །བཙུན་པ། བསྙེན་པར་མ་རྫོགས་པ་ན་ལུས་ཀྱིས་མཆིས་ལ། བསྙེན་པར་མ་རྫོགས་པ་ན་བལྟས་ན། ཅིར་འགྱུར། ཉེས་\r
བྱས་སོ༑ ༑བསྙེན་པར་མ་རྫོགས་པ་ན་མཆིས་ལ། བསྙེན་པར་རྫོགས་ཀར་བལྟས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་མཆིས་ལ། བསྙེན་པར་རྫོགས་ནས་བལྟས་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་མཆིས་ལ། བསྙེན་པར་རྫོགས་ཀར་བལྟས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་མཆིས་ལ། བསྙེན་པར་\r
རྫོགས་ནས་བལྟས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་མཆིས་ལ། བསྙེན་པར་རྫོགས་པ་ན་བལྟས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་མཆིས་ལ།\r
བསྙེན་པར་མ་རྫོགས་པ་ན་བལྟས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མིའི་གཡུལ་ལ་མིའི་གཡུལ་དུ་འདུ་ཤེས་ཏེ་བལྟར་མཆིས་ན། ཅིར་འགྱུར། ལྟུང་བའོ། །\r
མིའི་གཡུལ་ལ་མི་མ་ལགས་པའི་གཡུལ་དུ་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པའི་གཡུལ་ལ་མིའི་གཡུལ་དུ་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་\r

\r
ལགས་པའི་གཡུལ་ལ་མི་མ་ལགས་པའི་གཡུལ་དུ་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མ་ནིང་གི་གཡུལ་ཤོམ་པ་ལ་བལྟར་མཆིས་ན། ཅིར་འགྱུར། ཉེས་\r
བྱས་སོ༑ ༑བཙུན་པ། བསླབ་པ་སྩལ་པས་གཡུལ་ཤོམ་པ་ལ་བལྟར་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་གཡུལ་ཤོམ་པ་ལ་བལྟར་མཆིས་ན། ཅིར་འགྱུར། ལྟུང་\r
བའོ༑ ༑བཙུན་པ། དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་གཡུལ་ཤོམ་པ་ལ་བལྟར་མཆིས་ན། ཅིར་འགྱུར། ཉེས་བྱས་སོ། །བསླབ་པའི་གནས་ཀྱི་ལེའུ་འདི་བཞིན་དུ་\r
གཡུལ་ཤོམ་པར་བལྟ་ན་ཞག་གཉིས་ལས་མི་འདའ་བ་ཡང་རྒྱས་པར་བརྗོད་པར་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་\r
སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་པ། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་དགེ་སློང་ལ་བརྡེགས་ན་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་ཞིག་འཕྲིན་གྱིས་\r
བརྡེག་ཏུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་བརྡེག་ཏུ་བཅུག་ན། ཐམས་ཅད་ཉེས་བྱས་\r

\r
སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ལ་བརྡེགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང་\r
གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། དེ་བཞིན་དུ་འགྲོ་བ་གཞན་དུ་གནས་པའི་དགེ་སློང་རྣམས་\r
ལ་བརྡེགས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྔགས་དང་སྨན་དང་གཞན་གྱི་དང༌། །གཞན་གྱི་བཞི་པ་བདུན་པ་དང༌། །ཁྱིམ་པ་དག་ལ་སོགས་པ་རྣམས། །མཚན་དང་དེ་\r
བཞིན་དགེ་སློང་མའོ། །དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་དགེ་སློང་ལ་བརྡེགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་བརྡེགས་\r
ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། རྩེད་མོར་བསམ་སྟེ་བརྡེགས་སམ། གཟས་པར་སེམས་པའོ། །བཙུན་པ། དགེ་སློང་གིས་དགེ་སློང་ལ་གཞན་གྱི་ཕྱིར་བརྡེགས་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གཞན་བརྡེག་ཏུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་བརྡེགས་\r
ན༑ ཅིར་འགྱུར། ལྟུང་བའོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན་ཅིར་འགྱུར། ཉེས་བྱས་སོ། །མི་མ་ལགས་པ་ལ་\r

\r
མི་མ་ལགས་པར་འདུ་ཤེས་ན་ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བརྡེགས་ན་ཅིར་འགྱུར། ལྟུང་བའོ། །\r
བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་\r
པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། བསྙེན་པར་མ་རྫོགས་པ་ན་བརྡེགས་པར་བཤམས་ལ། བསྙེན་པར་མ་རྫོགས་པ་ན་བརྡེགས་ན། ཅིར་འགྱུར།\r
ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ། བསྙེན་པར་རྫོགས་ཀར་བརྡེགས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ། བསྙེན་པར་རྫོགས་ནས་\r
བརྡེགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ། བསྙེན་པར་རྫོགས་ཀར་བརྡེགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ། བསྙེན་\r
པར་རྫོགས་ནས་བརྡེགས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་པ། བསྙེན་པར་རྫོགས་ནས་བརྡེགས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་\r
བཤམས་ལ། བསྙེན་པར་མ་རྫོགས་པ་ན་བརྡེགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་བརྡེགས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་\r

\r
དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌།\r
མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་བརྡེགས་ན། ཐམས་\r
ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་བརྡེགས་ན། ཅིར་འགྱུར། ཐམས་ཅད་དུ་\r
ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་ལ་བརྡེགས་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ལ་\r
བརྡེགས་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r
ལ་བརྡེགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་བརྡེགས་ན། ཅིར་འགྱུར། ཉེས་བྱས་སོ། །\r
བཙུན་པ། བསླབ་པ་སྩལ་པས་དགེ་སློང་ལ་བརྡེགས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མ་ལ་བརྡེགས་ན། ཅིར་འགྱུར། ལྟུང་བའོ། །དགེ་སློབ་མ་དང༌།\r

\r
དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །ཇི་ལྟར་བརྡེགས་པའི་ལེའུ་སྨྲས་པ་དེ་བཞིན་དུ་བརྡེགས་པར་གཟས་པ་ཡང་བརྗོད་པར་བྱའོ། །མདོར་ན། འཕྲིན་པ་སྤྲིང་ཡིག་\r
ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་གི་གནས་ངན་ལེན་གྱི་ནོངས་པ་བཅབས་ན། ལྟུང་བའོ། །ཞེས་\r
གསུངས་ན། བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་འཕྲིན་གྱིས་བཅབས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌།\r
གཅིག་ནས་གཅིག་ཏུ་བརྒྱུད་དེ་གནས་ངན་ལེན་གྱི་ནོངས་པ་བཅབས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་སྨྱོན་པ་ལ་བཅབས་ན། ཉེས་\r
བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་\r
གཞན་དུ་གནས་པ་རྣམས་ལ་དགེ་སློང་གི་གནས་ངན་ལེན་གྱི་ཉེས་པ་བཅབས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློབ་གིས་དགེ་སློང་སྨྱོན་པས་གནས་ངན་ལེན་གྱི་ནོངས་པ་\r

\r
བཅབས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་པ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་\r
པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་ཀྱིས་གནས་ངན་ལེན་གྱི་ཉེས་པ་བཅབས་ན། ཐམས་ཅད་ཉེས་བྱས་སུ་འགྱུར་\r
རོ༑ ༑མདོར་ན། སྐད་དང་ལུས་དང་དབེན་པ་དང༌། །ཉེས་མཚན་བཞི་པ་བདུན་པ་དང༌། །ཁྱིམ་པ་དག་ལ་སོགས་པ་རྣམས། །བཅབས་དང་དེ་ལྟར་དགེ་སློང་མའོ། །བཙུན་པ། དགེ་སློང་གིས་དྲིས་\r
ནས་འཕགས་པས་འཕགས་པའི་སྐད་དུ་དགེ་སློང་གི་གནས་ངན་ལེན་གྱི་ནོངས་པ་བཅབས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་\r
པས་མཐའ་འཁོབ་པའི་སྐད་དུ་དགེ་སློང་གི་གནས་ངན་ལེན་གྱི་ནོངས་པ་བཅབས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་\r
པས་མཐའ་འཁོབ་པའི་སྐད་དུ་དགེ་སློང་གི་གནས་ངན་ལེན་གྱི་ནོངས་པ་བཅབས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་\r
པས་འཕགས་པའི་སྐད་དུ་གནས་ངན་ལེན་གྱི་ནོངས་པ་བཅབས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དྲིས་\r

\r
ནས་ལུས་ཀྱི་དམིགས་པས་དགེ་སློང་གི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་བཅབས་ཀྱང་\r
ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་དགེ་སློང་ཞིག་དེའི་རྒྱུས་འཚོ་བའི་བར་ཆད་དམ། དགེ་སློང་གིས་བར་ཆད་དམ། ཚངས་པར་སྤྱོད་པའི་བར་ཆད་དུ་འགྱུར་\r
བའོ༑ ༑བཙུན་པ། དགེ་སློང་གིས་དགེ་སློང་གི་ནོངས་པ་བཅབས་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། གནས་ངན་ལེན་གྱི་ཉེས་པ་མ་གཏོགས་པར་དེ་ལས་གཞན་\r
པའི་ཉེས་པ་ཞིག་བཅབས་པའོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་འཆབ་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་མས་དགེ་སློང་མའི་གནས་ངན་ལེན་གྱི་ནོངས་པ་འཆབ་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་\r
ལ་གནས་ངན་ལེན་དུ་འདུ་ཤེས་ཏེ་བཅབས་ན། ཅིར་འགྱུར། ལྟུང་བའོ། །གནས་ངན་ལེན་ལ་གནས་ངན་ལེན་མ་ལགས་པར་འདུ་ཤེས་ཏེ་བཅབས་ན། ཅིར་འགྱུར། ཉེས་བྱས་སོ། །གནས་\r
ངན་ལེན་མ་ལགས་ལ་གནས་ངན་ལེན་མ་ལགས་པར་འདུ་ཤེས་ཏེ་བཅབས་ན། ཅིར་འགྱུར། ཉེས་པ་མེད་དོ། །གནས་ངན་ལེན་མ་ལགས་པ་ལ་གནས་ངན་ལེན་དུ་འདུ་ཤེས་ཏེ་བཅབས་ན། ཅིར་\r

\r
འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་གནས་ངན་ལེན་གྱི་ནོངས་པ་བཅབས་ན། ཅིར་\r
འགྱུར༑ ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་དགེ་སློང་གི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་\r
པ་ལ་བསྙེན་པར་མ་རྫོགས་པར་འདུ་ཤེས་ཏེ་བཅབས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བཅབས་ན། ཅིར་འགྱུར། ཉེས་བྱས་\r
སོ༑ ༑བཙུན་པ། བསྙེན་པར་རྫོགས་པ་ན་དགེ་སློང་གི་གནས་ངན་ལེན་གྱི་ནོངས་པ་མཐོང་ལ། བསྙེན་པར་མ་རྫོགས་པ་ན་བཅབས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་\r
ན་མཐོང་ལ། བསྙེན་པར་རྫོགས་ཀར་བཅབས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་མ་མཐོང་ལ། བསྙེན་པར་རྫོགས་པ་ན་བཅབས་ན། ཅིར་འགྱུར། ཉེས་བྱས་སོ། །\r
བསྙེན་པར་རྫོགས་ཀར་མཐོང་ལ། བསྙེན་པར་རྫོགས་ཀར་བཅབས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་མཐོང་ལ། བསྙེན་པར་རྫོགས་ནས་བཅབས་ན། ཅིར་འགྱུར།\r
ཉེས་བྱས་སོ། །བསྙེན་པར་རྫོགས་པ་ན་མཐོང་ལ། བསྙེན་པར་རྫོགས་པ་ན་བཅབས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་མཐོང་ལ། བསྙེན་པར་མ་རྫོགས་པ་ན་བཅབས་\r

\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པའི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་\r
ཕྱུང་བ་དང༌། པ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། རྐུན་གནས་དང༌། མི་གནས་པ་དང༌། སོ་སོར་\r
གནས་པ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་ཀྱི་གནས་ངན་ལེན་གྱི་ཉེས་པ་བཅབས་ན། ཐམས་ཅད་ཉེས་བྱས་སུ་འགྱུར་\r
རོ༑ ༑བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ལྟུང་བར་འགྱུར་རོ། །\r
བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་ཁྱིམ་པ་ལ་བཅབས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་ནས་སྔར་འཁྲུགས་པ་རྣམས་ཀྱི་བར་དུ་\r
བཅབས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་\r
པ་རྣམས་ལ་བཅབས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་གི་གནས་ངན་ལེན་གྱི་ནོངས་པ་ཁྱིམ་པ་ལ་སྨྲས་ན། བཅབས་པ་ཞེས་བགྱིའམ། ཨུ་པ་\r

\r
ལི༑ མ་ཡིན་ནོ། །དེ་བཞིན་དུ་ཟ་མ་དང༌། མ་ནིང་དང༌། བསླབ་པ་སྩལ་པའི་བར་དུ་དེ་དག་ལ་སྨྲས་ན། བཅབས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ་\r
དགེ་སློང་གིས་དགེ་སློང་མའི་གནས་ངན་ལེན་གྱི་ནོངས་པ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་སོ། །བཙུན་པ། བསླབ་\r
པ་སྩལ་པས་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མའི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར།\r
ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱི་གནས་ངན་ལེན་གྱི་ནོངས་པ་བཅབས་ན། ཅིར་འགྱུར། ཉེས་བྱས་སོ།། །།\r
འདུལ་བ་གཞུང་དམ་པ། བམ་པོ་བཅུ་གཅིག་པ། མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་\r
གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་\r

\r
ཀྱིས་ཡང་དགེ་སློང་གང་དགེ་སློང་ལ་འདི་སྐད་དུ། ཟས་དང་དབྲལ་བར་འདོད་ནས་ཚེ་དང་ལྡན་པ། ཁྱོད་ནི། ཁོ་བོ་དང་ལྷན་ཅིག་ཏུ་གཏམ་ཟེར་རམ། འགྲོགས་ཀྱང་རུང་སྟེ། བདེ་བར་མི་འགྱུར་གྱི། ཁྱོད་སོང་\r
ཞིག༑ ཅེས་སྨྲས་ནས་དགེ་སློང་དེ་སྐད་ཅིག་ཙམ་ཡང་ཟས་དང་བྲལ་བར་འགྱུར་བ་དེ་འདྲ་བའི་རྐྱེན་ཅིག་བགྱིས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་ལ་\r
འཕྲིན་གྱིས་ཟས་དང་ཕྲལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་ཟས་དང་ཕྲལ་ན། ཐམས་ཅད་ཉེས་\r
བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ཞིག་ཟས་དང་ཕྲལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་པ་དང༌། ལྐུགས་པ་\r
དང་༑ འོན་པ་དང༌། གླེན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་ཟས་དང་ཕྲལ་ན། ཐམས་\r
ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །གཞན་གྱིས་གཞན་གྱི་མཚན་དག་དང༌། །ཁྱིམ་པ་དག་ལ་སོགས་པ་རྣམས། །བཞི་པ་བདུན་པ་བཟའ་བའོ། །བཙུན་པ།\r
དགེ་སློང་འཕགས་པས་འཕགས་པའི་སྐད་དུ་ཟས་དང་ཕྲལ་བ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་\r

\r
ཟས་དང་ཕྲལ་བ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་ཟས་\r
དང་ཕྲལ་བ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་ཟས་དང་ཕྲལ་བ་དང༌། དགེ་སློང་དེས་\r
ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་ལུས་ཀྱི་དམིགས་པས་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གཞན་ལས་ཟས་དང་བྲལ་བར་བགྱིད་དུ་སྩལ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ཟས་དང་ཕྲལ་བ་ན་མཚན་འཕོས་ཏེ་\r
དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ཟས་དང་བྲལ་བར་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །\r
བཙུན་པ། དགེ་སློང་གིས་ཁྱིམ་པ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌།\r

\r
དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་\r
གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ཟས་དང་ཕྲལ་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་\r
ཕྱོགས་པ་དང༌། བསླབ་པ་སྩལ་བ་རྣམས་ཟས་དང་ཕྲལ་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ལྟུང་\r
བའོ༑ ༑མི་ལ་མི་མ་ལགས་པར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །\r
མི་མ་ལགས་པ་ལ་མིར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ཟས་དང་ཕྲལ་ན།\r
ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་\r
ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་\r

\r
པར་མ་རྫོགས་པ་ན་མགྲོན་དུ་བོས་ལ་བསྙེན་པར་མ་རྫོགས་པ་ན་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་མགྲོན་དུ་བོས་ལ་བསྙེན་\r
པར་རྫོགས་ཏེ་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་མགྲོན་དུ་བོས་ལ་བསྙེན་པར་རྫོགས་ཀར་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་ཀར་མགྲོན་དུ་བོས་ལ་བསྙེན་པར་རྫོགས་ཀར་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་མགྲོན་དུ་བོས་ལ་བསྙེན་པར་རྫོགས་ནས་ཟས་དང་ཕྲལ་ན། ཅིར་\r
འགྱུར། ཉེས་བྱས་སོ། །བསྙེན་པར་རྫོགས་པ་ན་མགྲོན་དུ་བོས་ལ་བསྙེན་པར་རྫོགས་ཏེ་ཟས་དང་ཕྲལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་མགྲོན་དུ་བོས་ལ་བསྙེན་པར་\r
མ་རྫོགས་པ་ན་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ཟས་དང་ཕྲལ་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ།\r
སྨན་པས་ལུང་བསྒོས་ཏེ་ཟས་དང་ཕྲལ་བའོ། །བཙུན་པ། དགེ་སློང་ཟས་དང་ཡང་ཕྲལ། ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཟས་མ་གཏོགས་པར་དེ་ལས་\r
གཞན་པའི་བཅའ་བ་དང༌། བཟའ་བ་དང༌། བཏུང་བ་དང༌། བལྡག་པ་དང༌། གཞིབ་པ་ལ་སོགས་པའི་ཟས་དང་ཕྲལ་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་\r

\r
སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་\r
ཚུལ་མ་དང༌། དགེ་ཚུལ་ཕ་རྣམས་ཟས་དང་ཕྲལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་དགེ་སློང་ཟས་དང་ཕྲལ་ན། ཅིར་འགྱུར། ལྟུང་བའོ། །བཙུན་པ།\r
དགེ་སློང་མས་དགེ་སློང་མ་ཟས་དང་ཕྲལ་ན། ཅིར་འགྱུར། ལྟུང་བའོ། །བཙུན་པ། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་དགེ་སློང་དང༌། དགེ་སློང་མ་དང༌།\r
དགེ་སློབ་མ་དང༌། དགེ་ཚུལ་ཕ་རྣམས་ཟས་དང་ཕྲལ་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་\r
གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་\r
བྲོ་མ་འཚལ་བར་བདག་གི་སླད་དུ་བདག་གིས་ཞུགས་བུས་སམ། འབུད་དུ་སྩལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་ཞུགས་འབུད་དུ་སྩལ་\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་མེ་འབུད་དུ་བཅུག་ན། ཉེས་བྱས་སུ་འགྱུར་རོ། །\r

\r
བཙུན་པ། དགེ་སློང་གིས་སྨྱོན་པ་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་\r
པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་མེ་འབུད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། དེ་ལྟར་\r
གཞན་གྱིས་གཞན་གྱི་མཚན། །ཁྱིམ་པ་དག་ལ་སོགས་པ་རྣམས། །བཞི་པ་བདུན་པ་དེ་བཞིན་ནོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་ཞུགས་འབུད་དུ་སྩལ་བ་དང༌།\r
དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་བའི་སྐད་དུ་ཞུགས་འབུད་དུ་སྩལ་པ་དང༌། དགེ་སློང་དེས་ཀྱང་མཐའ་\r
འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་ཞུགས་འབུད་དུ་སྩལ་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་\r
ན༑ ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་ཞུགས་འབུད་དུ་སྩལ་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
བཙུན་པ། དགེ་སློང་གིས་ལུས་ཀྱི་དམིགས་པས་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་ཞུགས་\r

\r
འབུད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་ཞུགས་འབུད་དུ་སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་གཞན་གྱི་སླད་དུ་ཞུགས་འབུད་\r
དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཞུགས་འབུད་དུ་སྩོལ་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཞུགས་\r
འབུད་དུ་སྩོལ་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། །ལྟུང་བའོ། །བཙུན་པ། དགེ་སློང་གིས་ཁྱིམ་པ་མངོན་སུམ་དུ་ཞུགས་འབུད་དུ་སྩལ་ན། ཅིར་འགྱུར། ལྟུང་བའོ། །དེ་\r
བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་\r
བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་མེ་འབུད་དུ་བཅུག་ན། ཐམས་ཅད་ལྟུང་བར་འགྱུར་རོ། །བཙུན་\r
པ༑ དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཞུགས་འབུད་དུ་སྩལ་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ།\r
དགེ་སློང་གིས་མི་ལ་མིར་འདུ་ཤེས་ཏེ་ཞུགས་འབུད་དུ་སྩལ་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་འདུ་ཤེས་ཏེ་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །མི་\r

\r
མ་ལགས་པ་ལ་མིར་འདུ་ཤེས་ཏེ་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་ཞུགས་འབུད་དུ་\r
སྩལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་\r
རྫོགས་པ་ན་བཤམས་ལ་བསྙེན་པར་རྫོགས་ཀར་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་པ་ན་ཞུགས་འབུད་དུ་\r
སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་བར་རྫོགས་ཀར་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་\r
ལ་བསྙེན་པར་རྫོགས་ནས་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་ཞུགས་འབུད་དུ་སྩལ་ན། ཅིར་འགྱུར།\r
ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་བ་སྩལ་བས་ཞུགས་འབུད་དུ་\r
སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཞུགས་འབུད་དུ་སྩལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་\r

\r
ཞུགས་འབུད་དུ་སྩལ་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་\r
གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་\r
ཀྱིས་ཡང་དགེ་སློང་གང་དགེ་འདུན་གྱི་ཆོས་དང་མཐུན་པར་བགྱིད་པ་ལ་དད་པ་ཕུལ་བ་ལས་དེའི་འོག་ཏུ་འཁྱིག་པའི་ཆོས་བགྱིད་དེ། དགེ་སློང་ཁྱོད་ལ་དད་པ་མི་སྦྱིན་གྱི། ཐོང་ཞིག །ཅེས་སྨྲས་\r
ན༑ ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་འདུན་གྱི་ཆོས་དང་མཐུན་པའི་དད་པ་སྩལ་བས། དེའི་འོག་ཏུ་འཕྲིན་གྱིས་འཁྱིག་པའི་ཆོས་བགྱིས་ན། ཅིར་\r
འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་འཁྱིག་པའི་ཆོས་བྱས་ན། ཉེས་བྱས་སོ། །བཙུན་པ། དགེ་སློང་\r
གིས་དགེ་འདུན་གྱི་ཆོས་དང་ལྡན་པའི་བགྱི་བ་ལ་དད་པ་སྩལ་ནས་དེའི་འོག་ཏུ་སྨྱོན་པ་ལ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r
དང༌། ནད་ཀྱིས་གཟིར་པ་དང༌། གླེན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ལ་འཁྱིག་\r

\r
པའི་ཆོས་བྱས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །དེ་བཞིན་གཞན་གྱིས་གཞན་གྱི་མཚན། །ཁྱིམ་པ་དག་\r
ལ་སོགས་པ་རྣམས། །བཞི་པ་བདུན་པ་དེ་བཞིན་ནོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་འཁྱིག་པའི་ཆོས་བགྱིས་པ་དང༌། དགེ་སློང་དེས་ཀྱང་འཕགས་པའི་སྐད་མ་\r
འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་འཁྱིག་པའི་ཆོས་བགྱིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར།\r
ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་འཁྱིག་པའི་ཆོས་བགྱིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ།།\r
མཐའ་འཁོབ་པས་འཕགས་པའི་སྐད་དུ་འཁྱིག་པའི་ཆོས་བགྱིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
ལུས་ཀྱི་དམིགས་པས་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་གཞན་འཁྱིག་ཏུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་འཁྱིག་པའི་ཆོས་བགྱིས་ན། ཅིར་འགྱུར། ཉེས་\r

\r
བྱས་སོ། །བཙུན་པ། དགེ་སློང་གིས་འཁྱིག་པའི་ཆོས་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་འཁྱིག་པའི་ཆོས་བགྱིད་པ་ན་\r
མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌།\r
དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་\r
སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་འཁྱིག་པའི་ཆོས་བྱས་ན། ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་འཁྱིག་པའི་ཆོས་བགྱིས་ན། ཅིར་འགྱུར། ཐམས་ཅད་\r
ལྟུང་བར་འགྱུར་རོ། །བཙུན་པ། དགེ་སློང་གིས་ཆོས་དང་མཐུན་པའི་ལས་ལ་ཆོས་དང་མཐུན་པའི་ལས་སུ་འདུ་ཤེས་ཏེ་དད་པ་སྩལ་ནས་འཁྱིག་པའི་ཆོས་བགྱིས་ན། ཅིར་འགྱུར། ལྟུང་བའོ། །ཆོས་\r
དང་མཐུན་པའི་ལས་ལ་ཆོས་དང་མཐུན་པའི་ལས་མ་ལགས་པར་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །ཆོས་དང་མི་མཐུན་པའི་ལས་ལ་ཆོས་དང་མཐུན་པའི་\r

\r
ལས་སུ་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །ཆོས་དང་མི་མཐུན་པའི་ལས་ལ་ཆོས་དང་མི་མཐུན་པའི་ལས་སུ་འདུ་ཤེས་\r
ནས་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་\r
འགྱུར༑ ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་\r
པར་རྫོགས་པར་འདུ་ཤེས་ཏེ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསྙེན་པར་མ་རྫོགས་པར་འདུ་ཤེས་ཏེ་འཁྱིག་པའི་ཆོས་\r
བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་དད་པ་སྩལ་ལ་བསྙེན་པར་མ་རྫོགས་པ་ན་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་\r
རྫོགས་པ་ན་དད་པ་སྩལ་ལ་བསྙེན་པར་རྫོགས་ཀར་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་དད་པ་སྩལ་ལ་བསྙེན་པར་རྫོགས་པ་ན་\r
འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་དད་པ་ལ་སྩལ་ལ་བསྙེན་པར་རྫོགས་ཀར་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་\r

\r
རྫོགས་ཀར་དད་པ་སྩལ་ལ་བསྙེན་པར་རྫོགས་ནས་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ནས་དད་པ་སྩལ་ལ་བསྙེན་པར་རྫོགས་པས་འཁྱིག་པའི་\r
ཆོས་བགྱིས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་དད་པ་སྩལ་ལ་བསྙེན་པར་མ་རྫོགས་པ་ན་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་དགེ་འདུན་གྱི་ཆོས་དང་ལྡན་པའི་བགྱི་བ་ལ་དད་པ་སྩལ་ནས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་འཁྱིག་པའི་ཆོས་བགྱིད་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་འཁྱིག་པའི་ཆོས་བགྱིས་ན། ཅིར་འགྱུར། ཉེས་བྱས་སོ། །བཙུན་\r
པ༑ བསླབ་པ་སྩལ་པས་དགེ་འདུན་གྱི་ཆོས་དང་མཐུན་པའི་བགྱི་བ་ལ་དད་པ་སྩལ་ནས་འཁྱིག་པའི་ཆོས་བགྱིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་དགེ་འདུན་\r
གྱི་ཆོས་དང་མཐུན་པའི་བགྱི་བ་ལ་དད་པ་སྩལ་པ་ལས་འཁྱིག་པའི་ཆོས་བགྱིས་ན། ཅིར་འགྱུར། ལྟུང་བའོ། །དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ལ་ཉེས་བྱས་སུ་འགྱུར་རོ། །མདོར་ན། སྨྱོན་པར་གྱུར་དང་སེམས་འཁྲུགས་པ། །ན་བ་འོན་པ་འགྲོ་བ་སྔགས། །ནམ་མཁའ་གཉིས་དང་བཞི་པ་མཚན། །དེ་བཞིན་སྤྲུལ་པ་མ་ནིང་དང༌།།\r

\r
གཡོགས་སུ་བསྐོར་བ་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་\r
སློང་གང་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ལས་འདས་པར་ཁྱིམ་གཅིག་གི་ནང་ན་ཉལ་བར་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་\r
པ༑ དགེ་སློང་གིས་སྨྱོན་པ་དང་ལྷན་ཅིག་ཏུ་ནུབ་གཉིས་ཁྱིམ་གྱི་ནང་ན་ཉལ་ལ། ནུབ་གསུམ་པ་ལ་རང་བཞིན་དུ་གནས་པ་དང་ལྷན་ཅིག་ཏུ་ཉལ་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་ནུབ་གཉིས་སུ་རང་བཞིན་དུ་གནས་པ་དང་ཉལ་ལ། ནུབ་གསུམ་པ་ལ་སྨྱོན་པ་དང་ལྷན་ཅིག་ཏུ་ཉལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r
དང༌། ནད་ཀྱིས་གཟིར་བ་དང༌། འོན་པ་དང༌། ལྐུགས་པ་དང༌། འགྲོ་བ་གཞན་དུ་གནས་པ་རྣམས་དང་ལྷན་ཅིག་ཉལ་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་\r
གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ལས་འདས་པར་ཁང་པ་གཅིག་གི་ནང་ན་ཉལ་བར་བགྱིད་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ལས་འདས་པར་ནམ་མཁའ་ལ་ཉལ་ན། ཅིར་འགྱུར།\r

\r
ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ཁང་པ་གཅིག་ཏུ་ཉལ་ལ། ནུབ་གསུམ་པར་བུད་མེད་དང་ལྷན་ཅིག་ཏུ་ཉལ་ན། ཅིར་\r
འགྱུར། ལྟུང་བའོ། །བཙུན་པ། དགེ་སློང་གིས་བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ནུབ་གཉིས་འདས་པར་ཉལ་བར་བགྱིད་ན། ཅིར་འགྱུར། ལྟུང་བའོ། །\r
བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ཉལ་ན། ཅིར་འགྱུར།\r
ཉེས་བྱས་སོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ཉལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ནུབ་གཉིས་ལས་\r
འདས་པར་ཉལ་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་འདུ་ཤེས་ཏེ་ཉལ་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ཏེ་ཉལ་ན། ཅིར་འགྱུར། ཉེས་\r
བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ཏེ་ཉལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་བསྙེན་པར་མ་རྫོགས་པའི་གང་ཟག་དང་ནུབ་གཉིས་ལས་འདས་པར་\r
ལྷན་ཅིག་ཉལ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ལས་འདས་\r

\r
པར་ཉལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་སྤྲུལ་པ་དང་ལྷན་ཅིག་ཏུ་ནུབ་གཉིས་ལས་འདས་\r
པར་ཁྱིམ་གཅིག་ན་ཉལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ཉལ་ལ་ནུབ་གསུམ་པར་མ་ནིང་དང་\r
ལྷན་ཅིག་ཏུ་ཉལ་ན། ཅིར་འགྱུར། ལྟུང་བ་དང༌། ཉེས་བྱས་སུ་འགྱུར་རོ། །བཙུན་པ། དགེ་སློང་བསྙེན་པར་མ་རྫོགས་པའི་གང་ཟག་དང་ལྷན་ཅིག་ཁང་པ་གཅིག་གི་ནང་ན་ཉལ་\r
ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་དེ་ནི། དེའི་གནས་ཐམས་ཅད་མ་གཡོགས་པར་གྱུར་པའམ། ར་བས་བསྐོར་བའམ། ཕྱེད་བསྐོར་བའམ།\r
ཐམས་ཅད་མ་བསྐོར་བར་གྱུར་པའམ། མ་གཡོགས་པའམ། དེ་ཕྱེད་མ་གཡོགས་པ་དེ་ལྟ་བུའི་གནས་སུ་ཉལ་ན། ཉེས་མེད་དུ་འགྱུར་རོ། །བཙུན་པ། དགེ་སློང་གིས་རི་གྲོག་པོའམ།\r
ཤིང་གི་ཕུག་གམ། ཤིང་སྟུག་པོར་དེ་བསྙེན་པར་མ་རྫོགས་པ་དང་ལྷན་ཅིག་ཏུ་ནུབ་གཉིས་ལས་འདས་པར་ཉལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་\r
བསྙེན་པར་མ་རྫོགས་པའི་གང་ཟག་དང་ལྷན་ཅིག་ཏུ་ནུབ་གཉིས་ལས་འདས་པར་ཉལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་བསྙེན་པར་མ་རྫོགས་པའི་གང་ཟག་དང་\r

\r
ལྷན་ཅིག་ཏུ་ཁྱིམ་གཅིག་གི་ནང་ན་ནུབ་གཉིས་ལས་འདས་པར་ཉལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་པ་མེད་དོ། །དགེ་\r
སློང་ཨ་རིཥྚས་ལན་གསུམ་དུ་ངག་བཅག་པས་དགེ་འདུན་གྱི་ལྷག་མར་བཤད་པ་དང་སྦྱར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པར་གྱུར་དང་སེམས་འཁྲུགས་པ། །ན་བ་འོན་པ་འགྲོ་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་\r
གང་ཟག་དེ་ལྟར་སྨྲ་བས་ཆོས་ཀྱི་རྗེས་སུ་མ་བགྱིས། སྡིག་པ་དེ་ལ་ལྟ་བར་གྱུར་པ་མ་སྤངས་པར་འཚལ་བཞིན་དུ་དེ་དང་ལྷན་ཅིག་ཏུ་སྨྲའམ། ཀུན་ཏུ་སྨྲའམ། ཟས་འཚལ་ལམ། དེ་དང༌།\r
ལྷན་ཅིག་ཏུ་ཁྱིམ་གཅིག་ཏུ་ཉལ་བར་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་གང་ཟག་དེ་ལྟར་སྨྲ་བར་འཚལ་བཞིན་དུ་འཕྲིན་གྱིས་སྨྲའམ། ཀུན་ཏུ་\r
སྨྲ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་པ་ཐམས་ཅད་ཉེས་བྱས་སུ་འགྱུར་རོ། །བཙུན་པ།\r
དགེ་སློང་གིས་དགེ་སློང་སྨྱོན་པ་ཆོས་ཀྱི་རྗེས་སུ་མ་བགྱིས་པ་ཞིག་ལ་སྨྲའམ། ཀུན་ཏུ་སྨྲའམ། ཟས་འཚལ་ན། ཁང་པ་གཅིག་ཏུ་ལྷན་ཅིག་ཉལ་ན། ཅིར་འགྱུར། ཉེས་བྱས་སོ། །དེ་བཞིན་\r

\r
དུ་སེམས་འཁྲུགས་པ་དང༌། ནད་ཀྱིས་གཟིར་པ་དང༌། ལྐུགས་པ་དང༌། འོན་པ་དང༌། གླེན་པ་དང༌། འགྲོ་བ་གཞན་དུ་གནས་པའི་དགེ་སློང་ཆོས་ཀྱི་རྗེས་སུ་\r
མ་བྱས་པ་ལ་སྨྲའམ། ཀུན་ཏུ་སྨྲའམ། ཟའམ། ཁང་པ་གཅིག་ཏུ་ལྷན་ཅིག་ཉལ་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གང་ཟག་དེ་ལྟར་སྨྲ་བ་ཆོས་\r
ཀྱི་རྗེས་སུ་མ་བགྱིས་པར་འཚལ་བཞིན་དུ་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་དེ་དང་ལྷན་ཅིག་སྨྲའམ། ཀུན་ཏུ་སྨྲའམ། ཟས་འཚལ་ལམ། དེ་དང་ལྷན་ཅིག་ཏུ་ཁྱིམ་\r
གཅིག་གི་ནང་དུ་ཉལ་ན། ཅིར་འགྱུར། ཉེས་བྱས་སོ། །མདོར་ན། སྔགས་དང་ནམ་མཁའ་སྐད་རྣམས་དང༌། །ལུས་དང་དབེན་དང་ཟ་མ་དང༌། །བདུན་པ་བཞི་པ་དེ་ལྟར་ཏེ། །མཚན་དང་\r
མ་ནིང་དེ་བཞིན་ནོ། །བཙུན་པ། དགེ་སློང་གིས་གང་ཟག་དེ་ལྟར་སྨྲ་ཞིང་ཆོས་ཀྱི་རྗེས་སུ་མ་བགྱིས་པར་འཚལ་བཞིན་དུ་སྔགས་སམ། སྨན་གྱིས་བདག་མི་སྣང་བར་བསྒྱུར་ཏེ། དེ་དང་ལྷན་\r
ཅིག་སྨྲའམ། ཀུན་ཏུ་སྨྲའམ། ཟས་འཚལ་ཞིང༌། དེ་དང་ལྷན་ཅིག་ཏུ་ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གང་ཟག་དེ་ལྟར་སྨྲ་བར་འཚལ་\r
བཞིན་དུ་དེ་དང་ལྷན་ཅིག་ནམ་མཁའ་ལ་མཆིས་ཏེ་ཉལ་ན། ཅིར་འགྱུར། ཉེས་བྱས་སོ། །བཙུན་པ། དེ་ལྟར་སྨྲ་བའི་གང་ཟག་ལ་དགེ་སློང་འཕགས་པས་འཕགས་པའི་སྐད་དུ་སྨྲས་པ་\r

\r
དང༌། གང་ཟག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་གང་ཟག་དེ་ལ་དེ་ལྟར་སྨྲ་ཞིང་ཆོས་ཀྱི་རྗེས་སུ་མ་བགྱིས་\r
པ་ལ་སྨྲས་པ་དང༌། གང་ཟག་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དེ་ལྟར་སྨྲ་བའི་གང་ཟག་ལ་སྨྲས་\r
པ་དང་༑ གང་ཟག་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དེ་ལྟར་སྨྲ་བའི་གང་ཟག་ལ་སྨྲས་པ་དང༌། གང་\r
ཟག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གང་ཟག་དེ་ལྟར་སྨྲ་བར་འཚལ་བཞིན་དུ་ལུས་ཀྱི་དམིགས་པས་གོ་བར་བགྱིས་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་གང་ཟག་དེ་ལྟར་སྨྲ་བ་ལ་སྨྲས་སམ། ཉལ་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་འཚལ་བཞིན་དུ་དེ་ལྟར་སྨྲ་བའི་གང་ཟག་དང་ལྷན་ཅིག་ཟས་མ་གཏོགས་པར་དེ་ལས་གཞན་པའི་བཅའ་བ་དང༌། བཏུང་བ་དང༌། བལྡག་པ་དང༌། གཞིབ་པ་ལ་\r
སོགས་པ་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་དེ་ལྟར་སྨྲ་བའི་གང་ཟག་ཏུ་འཚལ་ལ་བསྙེན་པར་མ་རྫོགས་པ་ན་སྨྲས་ན། ཅིར་འགྱུར། ཉེས་\r

\r
བྱས་སོ༑ ༑བསྙེན་པར་མ་རྫོགས་པ་ན་འཚལ་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་འཚལ་ལ་བསྙེན་པར་རྫོགས་\r
པ་ན་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཚལ་ལ་བསྙེན་པར་རྫོགས་ཀར་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་འཚལ་ལ་བསྙེན་\r
པར་རྫོགས་པ་ན་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་འཚལ་ལ་བསྙེན་པར་རྫོགས་པ་ན་སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་འཚལ་ལ་\r
བསྙེན་པར་མ་རྫོགས་པ་ན་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟར་སྨྲ་བའི་གང་ཟག་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྨྲས་ན། ཅིར་\r
འགྱུར༑ ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྨྲས་\r
ན༑ ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་དེ་ལྟར་སྨྲ་\r
བའི་གང་ཟག་བཟོད་པར་མ་བགྱིས་པ་ལ་བཟོད་པར་མ་བགྱིད་པར་འདུ་ཤེས་ཏེ་སྨྲས་ན། ཅིར་འགྱུར། ལྟུང་བའོ། བཟོད་པར་མ་བགྱིས་པ་ལ་བཟོད་པར་བགྱིས་པར་འདུ་ཤེས་ཏེ་སྨྲས་ན།\r

\r
ཅིར་འགྱུར། ཉེས་པ་མེད་དོ། །བཟོད་པ་བགྱིས་པ་ལ་བཟོད་པ་མ་བགྱིས་པར་འདུ་ཤེས་ཏེ་སྨྲས་ན། ཅིར་འགྱུར། ཉེས་བྱས་སོ། །བཟོད་པར་བགྱིས་པ་ལ་བཟོད་པར་བགྱིས་པར་འདུ་ཤེས་ཏེ་སྨྲས་ན། ཅིར་འགྱུར་\r
ཉེས་པ་མེད་དོ། །བཙུན་པ། དགེ་སློང་གིས་དེ་ལྟར་སྨྲ་བའི་གང་ཟག་ལ་སྨྲ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དེ་ལྟར་སྨྲ་བའི་དགེ་སློང་མ་ལ་\r
འཚལ་བཞིན་དུ་སྨྲ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འཚལ་བཞིན་དུ་དེ་ལྟར་སྨྲ་བའི་གང་ཟག་མ་ནིང་ལ་སྨྲས་ན། ཅིར་འགྱུར། ཉེས་བྱས་\r
སོ༑ ༑དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌།\r
མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བའི་གང་ཟག་རྣམས་ལ་སྨྲས་ན། ཐམས་ཅད་ཉེས་བྱས་སུ་\r
འགྱུར་རོ། །བཙུན་པ། དགེ་སློང་གིས་དེ་དེ་ལྟར་སྨྲ་བར་འཚལ་བཞིན་དུ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བའི་གང་ཟག་ལ་སྨྲས་ན། ཅིར་འགྱུར། ཐམས་\r
ཅད་ལྟུང་བར་འགྱུར་རོ། །བཙུན་པ། དགེ་སློང་གིས་གཉིད་ཀྱིས་ལོག་པ་དང༌། ར་རོ་བ་དང༌། མྱོས་པའི་གང་ཟག་ལ་དེ་ལྟར་སྨྲ་ཞིང་ཆོས་ཀྱི་རྗེས་སུ་མ་བགྱིས་པ་ལ་སྨྲས་ན། ཅིར་འགྱུར། ཉེས་བྱས་སོ། །\r

\r
བཙུན་པ། དགེ་སློང་གིས་དེ་ལྟར་སྨྲ་བའི་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་སྨྲས་ན། ཅིར་འགྱུར། ཉེས་བྱས་སོ། །བཙུན་\r
པ༑ བསླབ་པ་སྩལ་བས་གང་ཟག་དེ་ལྟར་སྨྲ་བའི་ཆོས་ཀྱི་རྗེས་སུ་མ་བགྱིས་པར་འཚལ་བཞིན་དུ་དེ་དང་ལྷན་ཅིག་སྨྲས་སམ། ཀུན་ཏུ་སྨྲས་སམ། ཟས་འཚལ་ཏམ། དེ་དང་ལྷན་ཅིག་ཏུ་ཉལ་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་དེ་ལྟར་སྨྲ་བའི་དགེ་སློང་མར་འཚལ་བཞིན་དུ་སྨྲའམ། ཀུན་ཏུ་སྨྲའམ། དེ་དང་ལྷན་ཅིག་ཏུ་ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར་\r
ལྟུང་བར་འགྱུར་རོ། །བཙུན་པ། དགེ་སློང་མ་དང༌། དགེ་ཚུལ་ཕ་དེ་ལྟར་སྨྲ་ཞིང་ཆོས་ཀྱི་རྗེས་སུ་མ་བགྱིས་པ་ལ་སྨྲས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌།\r
དགེ་ཚུལ་ཕ་རྣམས་ལ་ཉེས་བྱས་སོ། །ཇི་ལྟར་དེ་ལྟར་སྨྲ་བའི་གང་ཟག་དེ་བཞིན་དུ་དེ་ལྟར་དགེ་སྦྱོང་མ་རུང་བར་བྱས་པ་བསྟན་པ་ཡང་བརྗོད་པར་བྱའོ། །ཐ་དད་པ་ཅི་ཡོད་ཅེས་གསོལ་པ་དང༌།\r
ལུས་དང་ལོངས་སྤྱོད་མ་གཏོགས་པར་བསྙེན་བཀུར་དང་ཡིད་བཞོ་བ་ཡང་བརྗོད་པར་བྱའོ། །མདོར་ན། མི་རུང་བ་དང་མཚན་དག་དང༌། །བཞི་པ་བདུན་པ་དེ་ལྟར་ཏེ། །མ་ཆོག་ཐམས་ཅད་\r
རང་བཞིན་དང༌། །ཚོན་དང་བསླབ་པ་དགེ་སློང་མ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གིས་གོས་གསར་\r

\r
པ་རྙེད་ན། ཁ་དོག་ངན་པར་བྱ་བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་གྱིས་ཤིག །དགེ་སློང་གིས་ཁ་དོག་ངན་པར་བྱ་བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་\r
པར་མ་བསྒྱུར་བར་གོས་བགོས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ཁ་དོག་ངན་པར་བསྒྱུར་བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་\r
བའི་གོས་བགོས་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མི་རུང་བའི་གོས་སྤྱོད་པ་སྟེ། མི་རུང་བ་ནི། རྔ་མོའི་བལ་དང༌། བ་ལང་གི་བལ་དང༌། རའི་བལ་དང༌། རི་\r
དྭགས་ཀྱི་བལ་དང་འདྲེས་པ་དང༌། ཐགས་སུ་མ་བཏགས་པ་སྟེ། དེ་ལྟ་བུའི་གོས་སྤྱད་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཁ་དོག་ངན་པར་བསྒྱུར་བ་གསུམ་ལས་གང་ཡང་\r
རུང་བ་ཞིག་གིས་ཁ་དོག་ངན་པར་མ་བསྒྱུར་བར་གོས་སྤྱོད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །དགེ་སློང་མས་ཁ་དོག་ངན་པར་བསྒྱུར་བ་གསུམ་ལས་གང་\r
ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བར་གོས་སྤྱོད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཁ་དོག་ངན་པར་བསྒྱུར་བའི་\r
གོས་ལ་ཁ་དོག་ངན་པར་བསྒྱུར་བ་མ་ལགས་པར་འདུ་ཤེས་ཏེ་སྤྱད་ན། ཅིར་འགྱུར། ལྟུང་བའོ། །ཁ་དོག་ངན་པར་མ་བསྒྱུར་བ་ལ་ཁ་དོག་ངན་པར་བསྒྱུར་བར་འདུ་ཤེས་ཏེ་སྤྱད་ན། ཉེས་པ་\r

\r
མེད་དོ། །ཁ་དོག་ངན་པར་བསྒྱུར་བ་ལ་ཁ་དོག་ངན་པར་མ་བསྒྱུར་བར་འདུ་ཤེས་ཏེ་སྤྱད་ན། ཅིར་འགྱུར། ཉེས་བྱས་སོ། །ཁ་དོག་ངན་པར་བསྒྱུར་བ་ལ་ཁ་དོག་ངན་\r
པར་འགྱུར་བར་འདུ་ཤེས་ཏེ་སྤྱད་ན། ཅིར་འགྱུར། ཉེས་པ་མེད་དོ། །བཙུན་པ། བསྙེན་པར་མ་རྫོགས་པ་ན་རྙེད་ལ་བསྙེན་པར་མ་རྫོགས་པ་ན་ཁ་དོག་ངན་པར་བསྒྱུར་བ་གསུམ་ལས་གང་ཡང་\r
རུང་སྟེ། ཁ་དོག་ངན་པར་མ་བསྒྱུར་བར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་རྙེད་ལ་བསྙེན་པར་རྫོགས་ཀར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་\r
པ་ན་རྙེད་ལ་བསྙེན་པར་རྫོགས་ནས་སྤྱད་ན། ཅིར་འགྱུར། ལྟུང་བའོ། །བསྙེན་པར་རྫོགས་ཀར་རྙེད་ལ་བསྙེན་པར་རྫོགས་ཀར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r
རྙེད་ལ་བསྙེན་པར་རྫོགས་ནས་སྤྱད་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་རྙེད་ལ་བསྙེན་པར་རྫོགས་ནས་སྤྱད་ན། ཅིར་འགྱུར། ལྟུང་བའོ། །བསྙེན་པར་རྫོགས་ཀར་རྙེད་ལ་\r
བསྙེན་པར་མ་རྫོགས་པ་ན་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་ཁྲུ་གང་ལས་ཆུང་བའམ། བདེ་བར་གཤེགས་པའི་ཆོས་གོས་ཀྱི་ཚད་ཅིག་ཁ་དོག་ངན་པར་བསྒྱུར་\r
བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བར་སྤྱད་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཁ་དོག་ངན་པར་བསྒྱུར་བ་གསུམ་ལས་གང་ཡང་\r

\r
རུང་བ་ཞིག་གིས་ཁ་དོག་ངན་པར་བསྒྱུར་བའི་གོས་སྤྱད་ཀྱང་ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ། དེ་འདི་ལྟར་དགེ་སློང་གིས་ཐམས་ཅད་སྔོན་པོའམ། སེར་པོའམ།\r
ཐམས་ཅད་དམར་པོའི་གོས་སྤྱད་པའོ། །བཙུན་པ། དགེ་སློང་གིས་ཁ་དོག་ངན་པར་བསྒྱུར་བ་རྣམ་པ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བར་སྤྱད་ཀྱང་ནོངས་པར་\r
མི་འགྱུར་བ་མ་མཆིས་སམ། ཨུ་པ་ལི། ཡོད་དེ། འདི་ལྟར་དགེ་སློང་དེས་གོས་ཀྱི་རང་བཞིན་བགོས་པའོ། །བཙུན་པ། དགེ་སློང་གིས་ཁ་དོག་ངན་པར་བསྒྱུར་བ་གསུམ་ལས་གང་ཡང་རུང་བ་\r
ཞིག་གིས་ཁ་དོག་ངན་པར་བསྒྱུར་བའི་གོས་སྤྱད་ཀྱང་ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ། ཚོན་ཆེན་པོར་བཙོས་པའོ། །དེ་ལ་ཚོན་ཆེན་པོ་ནི། གུར་གུམ་དང༌།\r
ལེ་བརྒན་རྩི་དང༌། རྒྱ་སྐྱེགས་དང༌། བཙོད་དང༌། རྨ་ཤིང་དང༌། འདི་ལྟ་བུའི་ཚོན་གྱིས་བཙོས་པ་ཞིག་སྤྱད་ན། ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་ཁ་དོག་ངན་པར་བསྒྱུར་\r
བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བའི་གོས་སྤྱད་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཁ་དོག་ངན་པར་བསྒྱུར་བ་གསུམ་ལས་གང་\r
ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བའི་གོས་སྤྱད་ན། ཅིར་འགྱུར། ལྟུང་བའོ། །བཙུན་པ། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་ཁ་དོག་ངན་པར་\r

\r
བསྒྱུར་བ་གསུམ་ལས་གང་ཡང་རུང་བ་ཞིག་གིས་ཁ་དོག་ངན་པར་མ་བསྒྱུར་བར་སྤྱད་ན། ཅིར་འགྱུར། ཉེས་བྱས་སོ། །མདོར་ན། བུད་མེད་རིན་ཆེན་མཚན་དེ་\r
བཞིན། །བཞི་པ་རེག་པ་ཡང་དེ་བཞིན། །གཞན་གྱིས་དང་ནི་བདུན་པ་མཚོན། །རོལ་མོ་དག་དང་སྤྲུལ་པ་ཡིན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་\r
པ༑ བཅོམ་ལྡན་འདས་ཀྱིས་ཡང་དགེ་སློང་གང་རིན་པོ་ཆེའམ། རིན་པོ་ཆེར་གཏོགས་པ་རང་གི་སུག་པས་བཟུང་ངམ། འཛིན་ཏུ་སྩལ་ན། ར་བའི་ནང་ན་མཆིས་སམ། གནས་ཀྱི་ནང་\r
ན་མཆིས་པ་མ་གཏོགས་ཏེ་ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་རང་གི་སུག་པས་བཟུང་ཡང་ནོངས་པ་ལྟུང་བར་\r
མི་འགྱུར་བ་མཆིས་སམ། ཨུ་པ་ལི། ཡོད་དེ། བུད་མེད་རིན་པོ་ཆེ་ལ་སོགས་པ་རིན་པོ་ཆེ་ལྔ་བཟུང་ན། ཇི་ལྟར་དངོས་པོ་བཞིན་དུ་ཉེས་པར་འགྱུར་རོ། །འོན་ཏེ་ནོར་བུ་རིན་པོ་ཆེ་དང༌། འཁོར་\r
ལོ་རིན་པོ་ཆེ་བཟུང་ན། ལྟུང་བའོ། །བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་ཞིག་འཛིན་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །\r
བཙུན་པ། དགེ་སློང་མས་རིན་པོ་ཆེའམ། རིན་པོ་ཆེར་གཏོགས་པ་ཞིག་འཛིན་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་རིན་པོ་ཆེ་ལ་\r

\r
རིན་པོ་ཆེར་འདུ་ཤེས་ཏེ་བཟུང་ན། ཅིར་འགྱུར། ལྟུང་བའོ། །རིན་པོ་ཆེ་ལ་རིན་པོ་ཆེ་མ་ལགས་པར་འདུ་ཤེས་ཏེ་བཟུང་ན། ཅིར་འགྱུར། ཉེས་པ་མེད་དོ། །རིན་པོ་ཆེ་མ་ལགས་པ་ལ་རིན་པོ་ཆེར་\r
འདུ་ཤེས་ཏེ་བཟུང་ན། ཅིར་འགྱུར། ཉེས་བྱས་སོ། །རིན་པོ་ཆེ་མ་ལགས་པ་ལ་རིན་པོ་ཆེ་མ་ལགས་པར་འདུ་ཤེས་ཏེ་བཟུང་ན། ཅིར་འགྱུར། ཉེས་པ་མེད་དོ། །དེ་བཞིན་དུ་རིན་པོ་ཆེར་གཏོགས་\r
པར་འདུ་ཤེས་པ་ཡང་བཞིར་སྦྱར་རོ། །བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་ལ་རེག་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་\r
གཏོགས་པ་ལ་གཞན་འཛིན་དུ་སྩལ་ན། ཅིར་འགྱུར། ལྟུང་བའོ། །བཙུན་པ། བསྙེན་པར་མ་རྫོགས་པ་ན་རིན་པོ་ཆེའམ། རིན་པོ་ཆེར་གཏོགས་པ་ཞིག་བཟུང་བར་བཤམས་ལ་བསྙེན་པར་མ་\r
རྫོགས་པ་ན་བཟུང་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ཀར་བཟུང་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་\r
ལ་བསྙེན་པར་རྫོགས་ནས་བཟུང་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་བཟུང་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r
བཤམས་ལ་བསྙེན་པར་རྫོགས་ནས་བཟུང་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་བཟུང་ན། ཅིར་འགྱུར། ལྟུང་བའོ། །བསྙེན་པར་\r

\r
རྫོགས་པ་ན་བཤམས་ལ་བསྙེན་པར་མ་རྫོགས་པ་ན་བཟུང་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་\r
བཟུང་ཡང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ལྷ་རྫས་ཀྱི་རིན་པོ་ཆེའམ། རིན་པོ་ཆེར་གཏོགས་པ་བཟུང་ན། ཉེས་མེད་དུ་འགྱུར་རོ། །བཙུན་པ། དགེ་སློང་\r
གིས་རིན་པོ་ཆེར་གཏོགས་པ་བཟུང་ཡང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཉམས་པ་བཟུང་བའོ། །བཙུན་པ། དགེ་སློང་གིས་སྤྲུལ་པའི་རིན་པོ་ཆེའམ། རིན་པོ་\r
ཆེར་གཏོགས་པ་བཟུང་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་སྤྱད་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི།\r
ཡོད་དེ། ལྷའི་གནས་སམ། ཀླུའི་གནས་སམ། གནོད་སྦྱིན་གྱི་གནས་སམ། རྒྱལ་པོའི་ཕོ་བྲང་ངམ། རྒྱལ་པོའམ། བློན་པོའི་ཁྱིམ་དེ་དག་ཏུ་སྟན་དང་སྣོད་གཞན་མེད་པར་གྱུར་པའོ། །བཙུན་པ།\r
བསླབ་པ་སྩལ་པས་རིན་པོ་ཆེའམ། རིན་པོ་ཆེར་གཏོགས་པ་བཟུང་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་རིན་པོ་ཆེའམ། རིན་པོ་ཆེར་གཏོགས་པ་བཟུང་ན། ཅིར་འགྱུར།\r
ལྟུང་བའོ། །བཙུན་པ། དགེ་སློབ་མས་རིན་པོ་ཆེའམ། རིན་པོ་ཆེར་གཏོགས་པ་བཟུང་ན། ཅིར་འགྱུར། ཉེས་བྱས་སོ། །བཙུན་པ། དགེ་ཚུལ་མ་དང༌། དགེ་ཚུལ་ཕས་རིན་པོ་ཆེའམ། རིན་པོ་\r

\r
ཆེར་གཏོགས་པ་བཟུང་ན། ཅིར་འགྱུར། ཉེས་པ་མེད་དོ།། །།འདུལ་བ་གཞུང་དམ་པ། བམ་པོ་བཅུ་གཉིས་པ། མདོར་ན། དུས་དང་བཞི་པ་དེ་ལྟ་སྟེ། །སྦྱོར་བ་དང་ནི་དེ་བཞིན་\r
མཚན། །དེ་བཞིན་ཆུ་དང་ཆར་པ་དང༌། །བསླབ་པ་བྱིན་དང་དགེ་སློང་མ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཟླ་བ་ཕྱེད་ཅིང་ཁྲུས་\r
བགྱིས་ན། དུས་ལ་བབ་པ་མ་གཏོགས་པར་ལྟུང་བར་འགྱུར་རོ། །ཞེས་གསངས་ན། བཙུན་པ། དགེ་སློང་གིས་རྟག་ཏུ་ཁྲུས་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དུས་\r
ལ་བབ་པ་བདུན་ལས་གང་ཡང་རུང་སྟེ། དུས་ལ་བབ་པ་ཞིག་ཏུ་ཁྲུས་བྱའོ། །བཙུན་པ། དགེ་སློང་གིས་ཟླ་བ་ཕྱེད་མ་ལོན་པར་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ལྟུང་བའོ། །ཟླ་བ་ཕྱེད་མ་\r
ལོན་པ་ལ་ཟླ་བ་བྱེད་ལོན་པར་འདུ་ཤེས་ཏེ་ཁྲུས་བྱས་ན། ཉེས་པ་མེད་དོ། །ཟླ་བ་ཕྱེད་ལོན་པ་ལ་ཟླ་བ་ཕྱེད་མ་ལོན་པར་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ཉེས་བྱས་སོ། །ཟླ་བ་ཕྱེད་ལོན་པ་\r
ལ་ཟླ་བ་ཕྱེད་ལོན་པར་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་ཆབ་ལ་ཆབ་ཏུ་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ལྟུང་བའོ། །ཆབ་ལ་ཆབ་\r
མ་ལགས་པར་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ཉེས་བྱས་སོ། །ཆབ་མ་ལགས་པ་ལ་ཆབ་ཏུ་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ཉེས་བྱས་སོ། །ཆབ་མ་ལགས་པ་ལ་ཆབ་མ་ལགས་\r

\r
པར་འདུ་ཤེས་ཏེ་ཁྲུས་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དུས་སུ་བྱིན་གྱིས་བརླབས་ཏེ་ཁྲུས་བགྱིས་ཀྱང་དེ་ལ་ནོངས་པ་དང་\r
བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ། ཁྲུས་བྱེད་པ་བཏང་ནས་བྱིའུ་ཟུལ་བྱེད་པའོ། །བཙུན་པ། དགེ་སློང་གིས་ཟླ་བ་ཕྱེད་ཚུན་ཆད་དུ་དུས་སུ་བྱིན་གྱིས་མ་བརླབས་\r
པར་ཁྲུས་བགྱིས་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དུས་སུ་བྱིན་གྱིས་མ་བརླབས་པར་ཁྲུས་བགྱིད་པ་ན་མཚན་འཕོས་ཏེ་\r
དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཆབ་མ་གཏོགས་པ་དེ་ལས་གཞན་པའི་དངོས་པོ་ཞིག་གིས་ཁྲུས་བགྱིས་ན། ཅིར་འགྱུར། ཉེས་བྱས་སོ། །\r
དགེ་སློང་གིས་རྟག་ཏུ་ཁྲུས་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཆུ་རྒལ་བར་བསམ་པའམ། ཆར་པ་བབ་སྟེ་ཁྲུས་བྱས་པའོ། །བཙུན་པ། བསླབ་\r
པ་སྩལ་པས་ཟླ་བ་ཕྱེད་ཚུན་ཆད་དུས་སུ་བྱིན་གྱིས་མ་བརླབས་པར་ཁྲུས་བགྱིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཟླ་བ་ཕྱེད་ཚུན་ཆད་དུས་སུ་བྱིན་གྱིས་མ་\r
བརླབས་པར་ཁྲུས་བགྱིས་ན། ཅིར་འགྱུར། ལྟུང་བའོ། །བཙུན་པ། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བྱིན་གྱིས་མ་བརླབས་པར་ཟླ་བ་ཕྱེད་ཚུན་ཆད་\r

\r
ཁྲུས་བགྱིས་ན། ཅིར་འགྱུར། ཉེས་བྱས་སོ། །ཤེས་བཞིན་དུ་བྱོལ་སོང་དུ་གྱུར་པའི་སྲོག་ཆགས་འཚོ་བ་དང་བྲལ་བ་ནི། ཕས་ཕམ་པའི་སྐབས་སུ་བཤད་པ་བཞིན་རྣམ་པར་དབྱེའོ། །མདོར་ན།\r
འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་\r
འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གིས་དགེ་སློང་ལ་འཚལ་བཞིན་དུ་འགྱོད་པ་བསྐྱེད་ན།\r
ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་ཞིག་འཕྲིན་གྱིས་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌།\r
གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་འགྱོད་པ་བསྐྱེད་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་འགྱོད་པ་བསྐྱེད་ན། ཅིར་འགྱུར། ཉེས་\r
བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་\r
པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་འགྱོད་པ་བསྐྱེད་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་སྔགས། །མཚན་དང་བཞི་པ་བདུན་པ་དང༌། །\r

\r
ཁྱིམ་པ་དག་ལ་སོགས་པ་རྣམས། །ལྷག་མ་གཞན་གྱིས་དགེ་སློང་མའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་འགྱོད་པ་བསྐྱེད་པ་དང༌། དགེ་སློང་\r
དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་འཕགས་པས་མཐའ་འཁོབ་པའི་སྐད་དུ་འགྱོད་པ་བསྐྱེད་པ་དང༌། དགེ་སློང་དེས་ཀྱང་མཐའ་\r
འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་འགྱོད་པ་བསྐྱེད་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན།\r
ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་འགྱོད་པ་བསྐྱེད་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་དགེ་སློང་ལ་ལུས་ཀྱི་དམིགས་པས་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་འགྱོད་པ་བསྐྱེད་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ། སྨན་གྱིས་བདག་མི་སྣང་བར་བསྒྱུར་ཏེ་དགེ་སློང་ལ་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་དགེ་སློང་གི་འགྱོད་པ་བསྐྱེད་པ་ན་མཚན་འཕོས་ཏེ་དགེ་སློང་མར་འགྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་འགྱོད་པ་བསྐྱེད་ན་མཚན་འཕོས་ཏེ་དགེ་སློང་དུ་\r

\r
གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་འགྱོད་པ་བསྐྱེད་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་\r
བསྙེན་པར་མ་རྫོགས་པར་འདུ་ཤེས་ཏེ་འགྱོད་པ་བསྐྱེད་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་འགྱོད་པ་བསྐྱེད་ན། ཉེས་བྱས་སུ་འགྱུར་རོ། །བསྙེན་\r
པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་འགྱོད་པ་བསྐྱེད་པར་བཤམས་ལ་བསྙེན་པར་\r
མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་\r
ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་\r
བསྙེན་པར་རྫོགས་ནས་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་\r
བསྙེན་པར་མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་\r

\r
མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་\r
ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་འགྱོད་པ་བསྐྱེད་ན། ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བ་ཕྱོགས་པ་དང༌། བསླབ་པ་སྩལ་པ་རྣམས་ལ་འགྱོད་པ་བསྐྱེད་ན། ཅིར་འགྱུར། ཐམས་ཅད་ལྟུང་\r
བར་འགྱུར་རོ། །བཙུན་པ། དགེ་སློང་གིས་དགེ་སློང་ལ་འགྱོད་པ་བསྐྱེད་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཉེས་པའི་ལྷག་མར་བཅས་པའི་ཉེས་པ་ཞིག་\r
འགྱོད་པ་བསྐྱེད་པར་གྱུར་བའོ། །བཙུན་པ། དགེ་སློང་གིས་གཞན་དག་གིས་སླད་དུ་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌།\r
དགེ་ཚུལ་མ་དང༌། དགེ་ཚུལ་ཕ་རྣམས་ལ་འགྱོད་པ་བསྐྱེད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་འགྱོད་པ་བསྐྱེད་ན། ཅིར་འགྱུར། ལྟུང་བའོ། །དགེ་སློང་དང༌། དགེ་\r
སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་འགྱོད་པ་བསྐྱེད་ན། ཐམས་ཅད་ཉེས་བྱས་སུ་འགྱུར་རོ། །དེ་བཞིན་དུ་དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་གཅིག་\r

\r
ལ་གཅིག་འགྱོད་པ་བསྐྱེད་ན། ཉེས་བྱས་སུ་སྦྱར་རོ། །བཙུན་པ། བསླབ་པ་སྩལ་པས་དགེ་སློང་རྣམས་ལ་འགྱོད་པ་བསྐྱེད་ན། ཅིར་འགྱུར། ལྟུང་བའོ། །མདོར་ན། སྨྱོན་པ་སེམས་འཁྲུགས་ན་\r
བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་\r
ལྡན་འདས་ཀྱིས་མཛུབ་མོས་ག་ག་ཚིལ་བགྱིས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་སྨྱོན་པ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་\r
སོ༑ ༑དེ་བཞིན་དུ་སེམས་འཁྲུགས་པ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་\r
དུ་གནས་པའི་དགེ་སློང་རྣམས་ལ་ག་ག་ཚིལ་བྱས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། ལུས་དང་སོ་དང་སོར་མོ་དང༌། །སྤུ་དང་གཡོགས་དང་རྨ་དེ་བཞིན། །ཁྱིམ་པ་དག་ལ་\r
སོགས་པ་རྣམས། །མཚན་དང་བཞི་པ་བདུན་པའོ། །བཙུན་པ། དགེ་སློང་གིས་མཛུབ་མོས་ག་ག་ཚིལ་བགྱིས་པ་མ་གཏོགས་པར་དེ་ལས་གཞན་པ་ལུས་ཀྱི་ཕྱོགས་སུ་མགོ་བོའམ། ཕྲག་པའམ།\r
གྲུ་མོའམ། པུས་མོའམ། རྟིང་པའམ། ཤིང་ངམ། རྡོའམ། བོང་བ་རྣམས་ཀྱིས་ག་ག་ཚིལ་བགྱིས་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ལུས་ཀྱི་\r

\r
དབང་པོ་ཉམས་པས་ལུས་ཀྱི་དབང་པོ་མ་ཉམས་པ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དབང་པོ་མ་ཉམས་པས་\r
ལུས་ཀྱི་དབང་པོ་ཉམས་པ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །དགེ་སློང་གིས་སོས་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སོ་ལ་ག་\r
ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སེན་མོས་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྤུས་ག་ག་ཚིལ་བགྱིས་སམ།\r
སྤུ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཡོགས་པ་དང་བཅས་པ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་གིས་རྨས་ག་ག་ཚིལ་བགྱིས་སམ། རྨ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ།།\r
དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་\r
བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་ག་ག་\r

\r
ཚིལ་བྱས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སོང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་ལ་ག་ག་ཚིལ་བགྱིས་ན། ཅིར་འགྱུར་\r
ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་ལ་ག་ག་ཚིལ་བགྱིས་སམ། དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ག་ག་ཚིལ་བགྱིས་ན། ཅིར་\r
འགྱུར། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་སློབ་མ་དང༌། དགེ་ཚུལ་ཕ་རྣམས་ལ་ག་ག་ཚིལ་བགྱིས་ན། ཅིར་འགྱུར། ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་ལ་ག་ག་ཚིལ་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ལ་\r
ག་ག་ཚིལ་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ག་ག་ཚིལ་བགྱིས་\r
ན༑ ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་\r
པར་འདུ་ཤེས་ཏེ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ།། བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་\r

\r
མི་ལ་མིར་འདུ་ཤེས་པ་ཡང་བཞིར་སྦྱར་རོ། བཙུན་པ། བསྙེན་པར་མ་རྫོགས་པ་ན་བསམ་ལ་བསྙེན་པར་མ་རྫོགས་པ་ན་ག་ག་ཚིལ་བགྱིས་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པ་ན་བསམ་ལ་བསྙེན་པར་རྫོགས་ཀར་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསམ་ལ་བསྙེན་པར་རྫོགས་པ་ན་\r
ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསམ་ལ་བསྙེན་པར་རྫོགས་ཀར་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསམ་\r
ལ་བསྙེན་པར་རྫོགས་པ་ན་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །གང་བསྙེན་པར་རྫོགས་པ་ན་བསམ་ལ་བསྙེན་པར་རྫོགས་པ་ན་ག་ག་ཚིལ་བགྱིས་ན། ཅིར་འགྱུར། ལྟུང་\r
བའོ༑ ༑བསྙེན་པར་རྫོགས་པ་ན་བསམ་ལ་བསྙེན་པར་མ་རྫོགས་པ་ན་ག་ག་ཚིལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་དགེ་སློང་ལ་ག་ག་ཚིལ་བགྱིས་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མ་ལ་ག་ག་ཚིལ་བགྱིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་ཕ་རྣམས་ལ་ཉེས་\r
བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང༌།\r

\r
མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཆབ་ལ་དགའ་བར་བགྱིས་ན་\r
ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་ཆབ་ལ་དགའ་བར་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་\r
དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་ཆུ་ལ་དགའ་བར་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྨྱོན་པ་ལ་ཆབ་ཀྱིས་དགའ་\r
བར་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌།\r
མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ཆུ་ལ་དགའ་བར་བྱས་ན། ཐམས་ཅད་ཉེས་བྱས་སུ་འགྱུར་རོ། །ཇི་ལྟར་དགའ་བར་བྱེད་པ་དེ་བཞིན་དུ་རྩེ་བ་\r
དང༌། མོས་པ་ཡང་རྒྱས་པར་བརྗོད་པར་བྱའོ། །མདོར་ན། ཆུ་དང་གཉིས་དང་དེ་བཞིན་བསྔགས། །གཞན་གྱིས་གཞན་གྱིས་མཚན་རྣམས་དང༌། །དབེན་དང་བཞི་མ་ནིང་དང༌། །བསླབ་པ་བྱིན་དང་\r
དགེ་སློང་མའོ། །བཙུན་པ། དགེ་སློང་གིས་ཆབ་མ་གཏོགས་པར་དེ་ལས་གཞན་པའི་དངོས་པོས་དགའ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆར་འབབ་པའི་\r

\r
ཆུའི་ཐིགས་པའམ། ཁ་བའམ། ཟིལ་བའི་ཐིགས་པ་རྣམས་ཀྱིས་དགའ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ།\r
སྨན་གྱིས་བདག་མི་སྣང་བར་བ་སྒྱུར་ཏེ་དགའ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གཞན་གྱིས་དགའ་བར་བགྱིད་དུ་སྩལ་ན། ཅིར་འགྱུར། ལྟུང་བའོ།།\r
བཙུན་པ། དགེ་སློང་གིས་གཞན་དག་གི་སླད་དུ་དགའ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆབ་ལ་དགའ་བར་བགྱིད་པ་ན་མཚན་འཕོས་\r
ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཆབ་ལ་དགའ་བར་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་\r
སློང་གིས་དབེན་པ་ལ་མི་དབེན་པར་འདུ་ཤེས་ཏེ་དགའ་བར་བགྱིད་ན། ཅིར་འགྱུར། ལྟུང་བའོ། །ཆུ་ལ་ཆུ་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །ཆབ་མ་ལགས་པ་ལ་ཆབ་མ་\r
ལགས་པར་འདུ་ཤེས་ཏེ་དགའ་བར་བགྱིད་ན། ཅིར་འགྱུར། ཉེས་བྱས་སོ། །དེ་བཞིན་དུ་མི་ལ་མིར་འདུ་ཤེས་པ་ཡང་བཞིར་སྦྱར་རོ། །བཙུན་པ། དགེ་སློང་གིས་མ་ནིང་ཞིག་དགའ་བར་བགྱིད་\r
དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་དང༌། མཚན་གཉིས་པ་ཞིག་དགའ་བར་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །ཇི་ལྟར་དགའ་བར་བྱེད་པ་དེ་བཞིན་\r

\r
དུ་རྩེ་བ་དང༌། མོས་པ་དང༌། རྒོད་པ་དང༌། རྒྱུག་པ་དང༌། ལུས་ཀྱིས་བརྡེག་པ་རྣམས་སུ་ཡང་རྒྱས་པར་བཤད་དོ། །བཙུན་པ། བསླབ་པ་སྩལ་པས་དགའ་བར་བགྱིས་ན། ཅིར་འགྱུར། ལྟུང་བའོ།།\r
བཙུན་པ། དགེ་སློང་མས་ཆབ་ཀྱིས་དགའ་བར་བགྱིད་དམ། དགའ་བར་བགྱིད་དུ་སྩལ་ན། ཅིར་འགྱུར། ལྟུང་བའོ། །དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། སྨྱོན་པ་སེམས་འཁྲུགས་ན་བ་དང༌། །མ་ནིང་མ་དང་འགྲོ་བ་སྤྲུལ། །ནམ་མཁའ་དང་ནི་སྔགས་དང་མཚན། །བཞི་པ་དེ་བཞིན་མ་ནིང་ངོ༌། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་\r
ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བུད་མེད་དང་ཁྱིམ་གཅིག་ཏུ་ཉལ་བར་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་\r
སྨྱོན་པ་དང་ལྷན་ཅིག་ཏུ་ཁྱིམ་གཅིག་ཏུ་ཉལ་ན། ཅིར་འགྱུར། ཉེས་བྱས་སུ་འགྱུར་རོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། འགྲོ་བ་གཞན་དུ་གནས་པ་དང༌། ལྷན་ཅིག་\r
ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་སྤྲུལ་པ་དང་ལྷན་ཅིག་ཏུ་ཁྱིམ་གཅིག་ཏུ་ཉལ་ན། ཅིར་འགྱུར། ཉེས་བྱས་སུ་འགྱུར་རོ། །བཙུན་པ།\r
དགེ་སློང་གིས་བུད་མེད་དང་ལྷན་ཅིག་ཏུ་ཁྱིམ་གཅིག་གི་ནང་དུ་ནམ་མཁའ་ལ་ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་\r

\r
བསྒྱུར་ཏེ་བུད་མེད་དང་ལྷན་ཅིག་ཏུ་ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་དང་ལྷན་ཅིག་ཏུ་ཁྱིམ་\r
གཅིག་ཏུ་ཉལ་བར་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་སྐྱེས་པ་དང་ལྷན་ཅིག་ཏུ་ཁྱིམ་གཅིག་ཏུ་ཉལ་བར་བགྱིད་པ་\r
ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བུད་མེད་ལ་བུད་མེད་དུ་འདུ་ཤེས་ཏེ་ཉལ་བར་བགྱིད་ན། ཅིར་འགྱུར། ལྟུང་བའོ། །བུད་མེད་ལ་བུད་\r
མེད་མ་ཡིན་པར་འདུ་ཤེས་ན། ཉེས་པ་མེད་དོ། །བུད་མེད་མ་ཡིན་པ་ལ་བུད་མེད་དུ་འདུ་ཤེས་ན། ཉེས་བྱས་སུ་འགྱུར་རོ། །བུད་མེད་མ་ཡིན་པ་ལ་བུད་མེད་མ་ཡིན་པར་འདུ་ཤེས་ན། ཉེས་\r
པ་མེད་དོ། །བཙུན་པ། དགེ་སློང་གིས་མིའི་བུད་མེད་ལ་མིར་འདུ་ཤེས་ཏེ་ལྷན་ཅིག་ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་\r
བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་མ་\r
ནིང་དང་ལྷན་ཅིག་ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར། ཉེས་བྱས་སོ། །མདོར་ན། རི་དང་སྟུག་པོའི་ཤིང་དང་ནི། །བསྐོར་དང་གཡོགས་དང་ཆེན་པོ་དང༌། །གཟུང་བ་དེ་བཞིན་\r

\r
ཉིན་པར་དང༌། །བསླབ་པ་བྱིན་དང་དགེ་སློང་མ། །བཙུན་པ། དགེ་སློང་གིས་བུད་མེད་དང་ལྷན་ཅིག་ཏུ་རིའི་གྲོག་པོའམ། ཤིང་སྟུག་པོའམ། ཤིང་ཕུག་ཏུ་ཉལ་བར་བགྱིད་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་བུད་མེད་དང་ལྷན་ཅིག་ཐམས་ཅད་གཡོགས་པའམ། ཕྱེད་བསྐོར་བའམ། མ་བསྐོར་བར་ཉལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་བུད་མེད་དང་ལྷན་ཅིག་རིས་བསྐོར་བའམ། མ་གཡོགས་པའམ། ཕྱེད་གཡོགས་པའམ། ཕྱེད་མ་གཡོགས་པར་ཉལ་བར་བགྱིད་ན། ཅིར་འགྱུར། ཉེས་བྱས་སོ། །བཙུན་པ། བཅོམ་ལྡན་\r
འདས་ཀྱིས་བྱོལ་སོང་མོའི་སྐྱེ་གནས་དང་ལྷན་ཅིག་ཁྱིམ་གཅིག་ཏུ་ཉལ་ན། ཉེས་བྱས་སུ་འགྱུར་རོ། །ཞེས་གསུངས་ན། དེ་ནི། ཇི་ལྟ་བུ་ལགས། ཨུ་པ་ལི། བྱོལ་སོང་གི་སྐྱེ་གནས་སུ་གྱུར་པ་\r
ཆེན་པོའོ། །ཆེན་པོ་ཇི་ལྟ་བུ་ལགས། བཀའ་སྩལ་པ། བྱའི་ནང་ན་ཁྱིམ་བྱ་མོའོ། །གཞན་ཡང་ཁྱིམ་བྱ་མོ་དང་འདྲ་བའོ། །རྐང་པ་བཞི་པའི་ནང་ན་སྤྲེའུ་མོའམ། གཞན་ཡང་སྤྲེའུ་མོ་དང་འདྲའོ། །བཙུན་པ།\r
བཅོམ་ལྡན་འདས་ཀྱིས་མི་མ་ཡིན་པའི་བུད་མེད་དང་ལྷན་ཅིག་ཁྱིམ་གཅིག་ཏུ་ཉལ་བར་བགྱིད་ན། ཉེས་བྱས་སུ་འགྱུར་རོ། །ཞེས་གསུངས་ན། མི་མ་ལགས་པ་ཇི་ལྟ་བུ་ལགས། ཡན་ལག་\r
ཐམས་ཅད་ནས་གཟུང་ཞིང་བལྟར་ཡོད་པའོ། །བཙུན་པ། དགེ་སློང་གིས་བུད་མེད་དང་ལྷན་ཅིག་ཁྱིམ་གཅིག་གི་ནང་དུ་ཉིན་པར་ཉལ་བར་བགྱིད་ན། ཅིར་འགྱུར། ཨུ་པ་ལི། སྐྱ་རེངས་མ་ཤར་\r

\r
གྱི་བར་དུ་ཉེས་བྱས་སུ་འགྱུར་རོ། །སྐྱ་རེངས་ཤར་ནས་ལྟུང་བྱེད་དུ་འགྱུར་རོ། །བཙུན་པ། བསླབ་པ་སྩལ་པས་བུད་མེད་དང་ལྷན་ཅིག་ཁྱིམ་གཅིག་གི་ནང་དུ་\r
ཉལ་བར་བགྱིད་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་སྐྱེས་པ་དང་ལྷན་ཅིག་ཏུ་ཁྱིམ་གཅིག་ཏུ་ཉལ་བར་བགྱིད་ན། ཅིར་འགྱུར། ལྟུང་བའོ། །དགེ་སློབ་མ་དང༌།\r
དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་\r
དང་༑ ༑འོན་པ་གླེན་པ་གཉིད་ལོག་དང༌། ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་\r
པ༑ བཅོམ་ལྡན་འདས་ཀྱིས་ཡང་དགེ་སློང་ལ་བསྡིགས་སམ། སྡིགས་སུ་སྩལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་ལ་འཕྲིན་གྱིས་\r
སྡིགས་སུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་སྡིགས་སུ་བཅུག་ན། ཐམས་ཅད་\r
ཉེས་བྱས་སུ་འགྱུར་རོ། །དེ་བཞིན་དུ་དགེ་སློང་སེམས་འཁྲུགས་པ་དང༌། །ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་\r

\r
པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་བསྡིགས་སམ། བསྡིགས་སུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་\r
སྔས། །གཞན་གྱིས་གཞན་གྱི་བདུན་པ་དང༌། །ཁྱིམ་པ་དག་ལ་སོགས་པ་རྣམས། །བཞི་པ་མཚན་ཡང་དེ་བཞིན་ནོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་བསྡིགས་\r
པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་དགེ་སློང་བསྡིགས་པ་དང༌། དགེ་སློང་དེས་ཀྱང་མཐའ་འཁོབ་\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །དགེ་སློང་མཐའ་འཁོབ་པས་མཐའ་འཁོབ་པའི་སྐད་དུ་དགེ་སློང་བསྡིགས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་\r
འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་དགེ་སློང་བསྡིགས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་ལུས་ཀྱི་དམིགས་པས་དགེ་སློང་བསྡིགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་དགེ་སློང་བསྡིགས་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་དགེ་སློང་བསྡིགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r

\r
གཞན་སྡིགས་སུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གཞན་གྱི་སླད་དུ་བསྡིགས་ན། ཅིར་འགྱུར། ཉེས་བྱས་སོ། །\r
བཙུན་པ། བསྙེན་པར་མ་རྫོགས་པ་ན་དགེ་སློང་བསྡིགས་པར་བཤམས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་\r
བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་ཀར་བཤམས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r
བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་པ་ན་བཤམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་ཁྱིམ་པ་བསྡིགས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་\r
དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་\r

\r
གནས་པ་དང༌། མི་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་སྡིགས་སུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་\r
བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བའི་དགེ་སློང་མངོན་སུམ་དུ་བསྡིགས་སམ། སྡིགས་སུ་སྩལ་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །བཙུན་པ། དགེ་\r
སློང་གིས་དགེ་སློང་ལ་མངོན་སུམ་དུ་ཁྱིམ་པ་སྡིགས་སུ་སྩལ་ན། ཅིར་འགྱུར། ལྟུང་བའོ། །དེ་བཞིན་དུ་མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་\r
བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་\r
པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་དང༌། ཉེ་བར་ཕྱོགས་པ་དང༌། བསླབ་པ་བསྩལ་བའི་དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ཀྱིས་བསྡིགས་ན། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་བསྡིགས་སམ། སྡིགས་\r
སུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་བསྡིགས་སམ། སྡིགས་སུ་སྩལ་ན། ཅིར་\r

\r
འགྱུར། ཐམས་ཅད་ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་བསྡིགས་སམ། སྡིགས་སུ་\r
སྩལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་\r
པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་བསྡིགས་སམ། སྡིགས་སུ་བཅུག་ན། ཉེས་བྱས་སུ་འགྱུར་རོ། །བཙུན་པ།\r
དགེ་སློང་གིས་དགེ་སློང་ལ་བསྡིགས་སམ། སྡིགས་སུ་སྩལ་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་བསྡིགས་\r
སམ། སྡིགས་སུ་སྩལ་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་དགེ་སློང་ལ་བསྡིགས་སམ། སྡིགས་སུ་སྩལ་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མ་ལ་བསྡིགས་སམ། སྡིགས་སུ་སྩལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་\r
ཕ་རྣམས་ལ་ཉེས་བྱས་སུ་རྒྱས་པར་བརྗོད་པར་བྱའོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་\r

\r
གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་\r
དགེ་སློང་གང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སློང་གི་ཡོ་བྱད་གཅིག་སྦས་སམ། སྦེད་དུ་སྩལ་ན། ལྟུང་བར་འགྱུར་རོ། །ཞེས་གསུངས་ན། བཙུན་\r
པ༑ དགེ་སློང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སློང་གི་ཡོ་བྱད་གཅིག་འཕྲིན་གྱིས་སྦེད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་སྦེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པའི་\r
ལྷུང་བཟེད་དམ། གོས་སམ། གཞན་གང་ཡང་དགེ་སྦྱོང་གི་ཡོ་བྱད་གཅིག་སྦས་སམ། སྦེད་དུ་སྩལ་ན། ཅིར་འགྱུར། ཐམས་ཅད་ཉེས་བྱས་སུ་འགྱུར་རོ། །དེ་བཞིན་དུ་དགེ་སློང་སེམས་འཁྲུགས་\r
པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་\r
ཀྱི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་སྦས་སམ། སྦེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། མི་རུང་བ་དང་དེ་བཞིན་སྔགས། །ཆུང་\r

\r
དང་ཆེ་དང་གོས་རྣམས་དང༌། །ཁྱིམ་པ་དག་ལ་སོགས་པ་རྣམས། །མཚན་དང་བཞི་པ་བདུན་པ་དང༌། །གཞན་གྱིས་དགེ་འདུན་གཞན་གྱི་ཕྱིར། །བསླབ་པ་བྱིན་དང་\r
དགེ་སློང་མའོ། །བཙུན་པ། དགེ་སློང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སློང་གི་ཡོ་བྱད་མི་རུང་བ་སྦས་སམ། སྦེད་དུ་སྩལ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་ཅིག་སྦས་སམ།\r
སྦེད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ། སྨན་ནམ། རྫུ་འཕྲུལ་གྱིས་དགེ་སློང་གི་ལྷུང་བཟེད་དམ། གོས་སམ། གཞན་གང་རུང་དགེ་སྦྱོང་\r
གི་ཡོ་བྱད་སྦས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་ཁྲུ་གང་ལས་ཆུང་བའམ། ལྷུང་བཟེད་ཆུང་བའམ། ཚད་ལས་ཆེ་བའི་ལྷུང་བཟེད་སྦེད་དུ་སྩལ་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སློང་གི་ཡོ་བྱད་མ་གཏོགས་པར་དེ་ལས་གཞན་ཁྱིམ་པ་དང་མཐུན་པའི་ཡོ་བྱད་\r
སྦས་སམ། སྦེད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པའི་སྣོད་དམ། གོས་སམ། གཞན་གང་ཡང་རུང་སྟེ། ཡོ་བྱད་སྦེད་དུ་སྩལ་ན། ཅིར་འགྱུར།\r

\r
ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་\r
སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བའི་\r
ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སྦྱོང་གི་ཡོ་བྱད་སྦས་སམ། སྦེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་\r
བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པའི་དགེ་སློང་གི་ལྷུང་བཟེད་དམ། གོས་སྦས་སམ། སྦེད་དུ་སྩལ་ན། ཅིར་འགྱུར། ཐམས་ཅད་ལྟུང་བའོ། །བཙུན་པ། དགེ་སློང་གིས་\r
དགེ་སློང་མའམ། དགེ་སློང་མ་དང༌། དགེ་ཚུལ་མའམ། དགེ་ཚུལ་ཕའི་ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སྦྱོང་གི་ཡོ་བྱད་སྦས་སམ། སྦེད་དུ་སྩལ་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་མས་དགེ་སློང་ངམ། དགེ་སློབ་མའམ། དགེ་ཚུལ་མའམ། དགེ་ཚུལ་ཕའི་ལྷུང་བཟེད་དམ། གོས་སམ། གཞན་གང་ཡང་རུང་སྟེ། དགེ་སྦྱོང་གི་ཡོ་བྱད་སྦས་སམ།\r
སྦེད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་མངོན་སུམ་དུ་ཁྱིམ་པ་སྦེད་དུ་སྩལ་ན། ཅིར་\r

\r
འགྱུར༑ ལྟུང་བའོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌།\r
དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་ཉེས་\r
བ་བྱུང་བ་དང༌། སྔར་འཁྲུགས་པ་དང༌། ཉེ་བར་ཕྱོགས་པ་དང༌། བསླབ་པ་བྱིན་པ་དང༌། དགེ་སློང་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་མངོན་\r
སུམ་དུ་སྦེད་དུ་བཅུག་ན། ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སློང་གི་ཡོ་བྱད་སྦས་སམ། སྦེད་དུ་སྩོལ་པ་ན་\r
མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མའི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་སྦས་\r
སམ། སྦེད་དུ་སྩོལ་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་སྦས་ན། ཅིར་\r
འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་\r

\r
འགྱུར་རོ། །བཙུན་པ། བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་སྦས་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་སྦ་བར་བཤམས་ལ་\r
བསྙེན་པར་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་\r
བཤམས་ལ་བསྙེན་པར་རྫོགས་ནས་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་ཀར་བཤམས་ལ་བསྙེན་པར་རྫོགས་ནས་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་ནས་གྲུབ་ན། ཅིར་འགྱུར། ལྟུང་བའོ། །\r
བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་\r
ཡང་རུང་དགེ་སློང་གི་ཡོ་བྱད་རྣམས་གཞན་སྦེད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ཡོ་བྱད་སྦས་སམ། སྦེད་དུ་སྩལ་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་འཚོ་བའི་ཡོ་བྱད་རྣམས་གཞན་གྱི་སླད་དུ་སྦས་ན། ཅིར་འགྱུར། ཉེས་\r

\r
བྱས་སོ༑ ༑བཙུན་པ། བསླབ་པ་སྩལ་པས་དགེ་སློང་གི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་གཅིག་སྦས་སམ། སྦེད་དུ་སྩལ་\r
ན༑ ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མའི་ལྷུང་བཟེད་དམ། གོས་སམ། གཞན་གང་ཡང་རུང་དགེ་སྦྱོང་གི་ཡོ་བྱད་ཅིག་སྦས་སམ། སྦེད་དུ་སྩལ་ན། ཅིར་\r
འགྱུར༑ ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག།\r
སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་\r
ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གིས་གོས་སྩལ་ལ་སླར་མ་གཡར་བར་སྤྱད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་\r
དགེ་སློང་མ་འཕྲིན་གྱིས་གོས་སྩལ་ལ་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་\r
བརྒྱུད་ནས་གོས་བྱིན་པ་ལས་ཕྱིར་མ་བརྙས་པར་སྤྱད་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ལ་གོས་སྩལ་པ་ལས་སླར་མ་གཡར་བར་སྤྱད་ན།\r

\r
ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་\r
པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་ལ་གོས་བྱིན་པ་ལས་ཕྱིར་མ་བརྙས་པར་སྤྱད་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། མི་རུང་བ་དང་དེ་བཞིན་སྔགས། །ཆུང་\r
དང་ཆེ་དང་གོས་རྣམས་དང༌། །ཁྱིམ་པ་དག་ལ་སོགས་པ་རྣམས། །མཚན་དང་བཞི་པ་བདུན་པ་དང༌། །གཞན་གྱི་རྒྱུ་དང་གཞན་ལ་དང༌། །བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་\r
གིས་དགེ་སློང་ལ་གོས་སྩལ་ལ་སླར་མ་གཡར་བར་སྤྱད་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། གོས་མི་རུང་བར་གྱུར་བ་སྟེ། དེ་ལ་མི་རུང་བ་ནི། རྔ་མོའི་བལ་དང༌། བ་\r
ལང་གི་བལ་དང༌། རི་དྭགས་ཀྱི་བལ་དང༌། རའི་བལ་དང་འདྲེས་པ་དང༌། ཐགས་སུ་མ་བཏགས་པའོ། །དེ་འདྲ་བའི་གོས་སྩལ་པ་ལས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སུ་འགྱུར་\r
རོ༑ ༑བཙུན་པ། དགེ་སློང་གིས་སྔགས་སམ། སྨན་ནམ། རྫུ་འཕྲུལ་གྱིས་སྤྲུལ་ཏེ་སྩལ་ནས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་ཁྲུ་གང་བས་\r
ཆུང་བའམ། བདེ་བར་གཤེགས་པའི་གོས་ཀྱི་ཚད་གཅིག་སྩལ་པ་ལས། སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གོས་མ་གཏོགས་པར་དེ་ལས་\r

\r
གཞན་པའི་དགེ་སྦྱོང་གི་ཡོ་བྱད་སྩལ་བ་ལས། སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་ལ་གོས་སྩལ་པ་ལས་\r
སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ཟ་མ་དང༌། མ་ནིང་ལ་གོས་སྩལ་པ་ལས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །\r
དེ་བཞིན་དུ་ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་\r
དང་༑ མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལ་གོས་བྱིན་ཏེ་ཕྱིར་མ་བརྙས་པར་སྤྱད་ན། ཐམས་ཅད་ཉེས་བྱས་སུ་འགྱུར་རོ། །བཙུན་\r
པ༑ དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པའི་དགེ་སློང་ལ་གོས་སྩལ་བ་ལས་སླར་མ་གཡར་བར་སྤྱད་ན། ཅིར་འགྱུར། ལྟུང་བའོ། །\r
བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་གོས་སྩལ་པ་ལས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་དགེ་སློང་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་གོས་སྩལ་པ་ལས་སླར་མ་གཡར་བར་སྤྱོད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་\r

\r
འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གོས་སྩལ་པ་ལས་སླར་མ་གཡར་བར་སྤྱད་པ་ན་མཚན་འཕོས་ཏེ་དགེ་སློང་མར་གྱུར་ན་ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དགེ་སློང་མ་ལ་\r
གོས་སྩལ་པ་ལས་སླར་མ་གཡར་བར་སྤྱོད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ནས་གོས་སྩལ་པ་\r
ལས་སླར་མ་གཡར་བར་སྤྱད་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་\r
ཤེས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་གོས་སྩལ་བ་ལས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་\r
པ་ན་གོས་སྩལ་ལ་བསྙེན་པར་མ་རྫོགས་པ་ན་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་སྩལ་ལ་བསྙེན་པར་རྫོགས་ཀར་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་\r
སོ། །བསྙེན་པར་མ་རྫོགས་པ་ན་སྩལ་ལ་བསྙེན་པར་རྫོགས་ནས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་གོས་སྩལ་ལ་བསྙེན་པར་རྫོགས་ཀར་སླར་མ་གཡར་བར་སྤྱད་\r
ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་གོས་སྩལ་ལ་བསྙེན་པར་རྫོགས་ནས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་གོས་སྩལ་ལ་བསྙེན་པར་རྫོགས་པ་\r

\r
ན་སླར་མ་གཡར་བར་སྤྱད་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་གོས་སྩལ་ལ་བསྙེན་པར་མ་རྫོགས་པ་ན་སླར་མ་གཡར་བར་སྤྱད་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དགེ་སློང་གཞན་ལས་གོས་སྩལ་བ་ལས་སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གོས་ཐུན་མོང་\r
བ་ཞིག་སྩལ་པ་ལས། སླར་མ་གཡར་བར་སྤྱད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་ལ་གཞན་གྱི་སླད་དུ་གོས་སྩལ་པ་ལས་སླར་མ་གཡར་བར་སྤྱད་ན།\r
ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་དགེ་སློང་ལ་གོས་སྩལ་ཏེ་སླར་མ་གཡར་བར་སྤྱད་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་ལ་ཐམས་ཅད་ཉེས་བྱས་སུ་རྒྱས་པར་བྱའོ། །དགེ་འདུན་གྱི་ལྷག་མས་སྐུར་པ་ནི། ཕས་ཕམ་པས་སྐུར་པར་བཤད་པ་བཞིན་རྣམ་པར་དབྱེའོ།། །།འདུལ་བ་གཞུང་\r
དམ་པ། བམ་པོ་བཅུ་གསུམ་པ། མདོར་ན། སྨྱོན་པ་སེམས་འཁྲུགས་ན་པ་དང༌། །སྔགས་དང་ནམ་མཁའ་དེ་བཞིན་ཏེ། །མཚན་དང་དེ་བཞིན་བཞི་བ་དང༌། །གཞོན་ནུ་དག་དང་མ་ནིང་མ། །སྤྲུལ་པ་མ་\r
ནིང་དེ་བཞིན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་སྐྱེས་པ་མ་མཆིས་པར་བུད་མེད་དང་ལྷན་ཅིག་ཤུལ་\r

\r
དུ་ཞུགས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་སྨྱོན་མ་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་མ་དང༌། ནད་ཀྱིས་གཟིར་\r
མ་དང༌། གླེན་མ་དང༌། ལྐུགས་མ་དང༌། འོན་མ་དང༌། དེ་བཞིན་དུ་འགྲོ་བ་གཞན་དུ་གནས་མ་དང་ལྷན་ཅིག་ལམ་དུ་ཞུགས་ཏེ་འགྲོ་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྐྱེས་པ་\r
སྨྱོན་པ་དང༌། བུད་མེད་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྐྱེས་པ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འགྲོ་\r
བ་གཞན་དུ་གནས་པ་རྣམས་དང༌། བུད་མེད་དང་ལྷན་ཅིག་ལམ་དུ་ཞུགས་ན། ཐམས་ཅད་ཉེས་བྱས་སུ་འགྱུར་རོ། །དགེ་སློང་གིས་བུད་མེད་དང༌། མ་ནིང་དང་ལྷན་ཅིག་ཤུལ་དུ་ཞུགས་ན། ཅིར་\r
འགྱུར༑ ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་སྐྱེས་པ་མ་མཆིས་པར་བུད་མེད་དང་ལྷན་ཅིག་ཤུལ་དུ་ཞུགས་ཏེ་མཆིས་ན། ཅིར་འགྱུར། ཉེས་\r
བྱས་སོ༑ ༑བཙུན་པ། དགེ་སློང་གིས་སྐྱེས་པ་མ་མཆིས་པར་བུད་མེད་དང་ལྷན་ཅིག་ནམ་མཁའ་ལ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྐྱེས་པ་མ་མཆིས་པར་བུད་མེད་\r
དང་ལྷན་ཅིག་ཤུལ་དུ་ཞུགས་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་སྐྱེས་པ་དང་ལྷན་ཅིག་ཤུལ་དུ་ཞུགས་པ་ན་མཚན་འཕོས་ཏེ་དགེ་སློང་\r

\r
དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མིའི་བུད་མེད་ལ་མིར་འདུ་ཤེས་ཏེ་ཤུལ་དུ་ཞུགས་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་\r
འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ་\r
དགེ་སློང་གིས་མིའི་བུད་མེད་ལ་བུད་མེད་དུ་འདུ་ཤེས་ནས་ཤུལ་དུ་ཞུགས་ན། ཅི་འགྱུར། ལྟུང་བའོ། །མིའི་བུད་མེད་ལ་སྐྱེས་པར་འདུ་ཤེས་ཏེ་ཤུལ་དུ་ཞུགས་ན། ཅིར་འགྱུར། ཉེས་པ་མེད་དོ།།\r
སྐྱེས་པ་ལ་བུད་མད་ལ་བུད་མེད་དུ་འདུ་ཤེས་ནས་ཤུལ་དུ་ཞུགས་ན། ཅིར་འགྱུར། ཉེས་བྱས་སོ། །སྐྱེས་པ་ལ་སྐྱེས་པར་འདུ་ཤེས་ཏེ་ཤུལ་དུ་ཞུགས་པ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་\r
གིས་སྐྱེས་པ་མེད་པར་གཞོན་ནུ་མ་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མ་ནིང་མོ་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་སྐྱེས་པ་མ་མཆིས་པར་བུད་མེད་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མ་ནིང་དང་ལྷན་ཅིག་ཤུལ་དུ་ཞུགས་ན། ཅིར་\r
འགྱུར། ཉེས་བྱས་སོ། །བཙུན་པ། བསླབ་པ་སྩལ་པ་སྐྱེས་པ་མ་མཆིས་པར་བུད་མེད་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མ་བུད་མེད་མ་མཆིས་པར་\r

\r
སྐྱེས་པ་དང་ལྷན་ཅིག་ཤུལ་དུ་ཞུགས་ན། ཅིར་འགྱུར། དངོས་པོ་ཇི་ལྟ་བ་བཞིན་ནོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་བརྗོད་པར་བྱའོ། །མདོར་ན། སྨྱོན་པར་\r
གྱུར་དང༌། སེམས་འཁྲུགས་དང༌། །ན་བ་འོན་པ་འགྲོ་བ་རྣམས། ནམ་མཁའ་མཚན་དང་བཞི་པ་དང༌། །སྤྲུལ་པ་དང་ནི་མ་ནིང་ལམ། །ལམ་མ་ཡིན་དང་དགེ་སློང་མའོ། །སངས་རྒྱས་བཅོམ་འདས་\r
ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་མགོན་པོ་མང་པོ་རྐུ་བ་དང་ལྷན་ཅིག་ཤུལ་དུ་ཞུགས་མཆིས་ན། ལྟུང་བར་འགྱུར་རོ། །ཞེས་གསུངས་ན།\r
བཙུན་པ། དགེ་སློང་གིས་རྐུན་པོ་སྨྱོན་པ་ཞིག་དང་ལྷན་ཅིག་ཤུལ་དུ་ཞུགས་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་མགོན་པོ་མང་པོ་རྐུ་བ་སེམས་འཁྲུགས་པ་དང༌། ནད་ཀྱིས་གཟིར་བ་\r
དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་དང་ལྷན་ཅིག་ལམ་དུ་ཞུགས་ཏེ་སོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སྔགས་\r
སམ་སྨན་གྱིས་བདག་མི་སྣང་བར་བསྒྱུར་ཏེ་མགོན་པོ་མང་པོ་དང་ལྷན་ཅིག་འགྲོགས་ཏེ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མགོན་པོ་མང་པོ་རྐུ་བ་དང་ལྷན་ཅིག་ནམ་\r
མཁའ་ལ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མགྲོན་པོ་མང་པོ་རྐུ་བ་དང་ལྷན་ཅིག་མཆི་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ་\r

\r
དགེ་སློང་མ་མགོན་པོ་མང་པོ་རྐུ་བ་དང་ལྷན་ཅིག་ཏུ་ཞུགས་ཏེ་མཆི་བ་ན་མཚན་འཕོས་ཏེ་དགེ་སློང་དུ་གྱུར་པ་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མགྲོན་\r
པོ་མང་པོ་རྐུ་བ་ལ་མགྲོན་པོ་མང་པོ་རྐུ་བར་འདུ་ཤེས་ཏེ་ཤུལ་དུ་ཞུགས་ཏེ་མཆིས་ན། ཅིར་འགྱུར། ལྟུང་བའོ། །མགོན་པོ་མང་པོ་རྐུ་བ་ལ་རྐུ་བ་མ་ལགས་པར་འདུ་ཤེས་ཏེ་མཆིས་ན། ཅིར་འགྱུར།\r
ཉེས་པ་མེད་དོ། །མགྲོན་པོ་མང་པོ་རྐུ་བ་མ་ལགས་པ་ལ་མགྲོན་པོ་རྐུ་བར་འདུ་ཤེས་ཏེ་མཆིས་ན། ཅིར་འགྱུར། ཉེས་བྱས་སོ། །མགྲོན་པོ་མང་པོ་རྐུ་བ་མ་ལགས་པ་ལ་མགྲོན་པོ་མང་པོ་རྐུ་བ་མ་\r
ལགས་པར་འདུ་ཤེས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་མགྲོན་པོ་མང་པོ་རྐུ་བ་དང་ལྷན་ཅིག་ལམ་དུ་ཞུགས་ཏེ་མཆིས་ན། ཅིར་འགྱུར།\r
ལྟུང་བའོ། །མི་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །མི་མ་ལགས་པ་ལ་\r
མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མགྲོན་པོ་མང་པོ་རྐུ་བ་སྤྲུལ་པ་དང་ལྷན་ཅིག་ཤུལ་དུ་ཞུགས་ཏེ་མཆིས་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་རྐུན་པོ་མ་ནིང་དང་ལྷན་ཅིག་ཤུལ་དུ་ཞུགས་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མགྲོན་པོ་མང་པོ་རྐུ་བ་དང་ལྷན་ཅིག་ཤུལ་དུ་\r

\r
ཞུགས་ཏེ་མཆིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། རྒྱང་གྲགས་གཅིག་ཚུན་ཆད་ཕྱིར་ལྡོག་གམ། རྐུན་པོས་དགེ་སློང་བཟུང་སྟེ་ཁྲིད་དམ། འོན་དེ་དག་ཉིད་བསེལ་བར་\r
གྱུར་ཏམ། ལམ་སྟོར་ནས་ལམ་སྟོན་པའོ། །བཙུན་པ། དགེ་སློང་གིས་མགྲོན་པོ་མང་པོ་རྐུ་བ་དང་ལྷན་ཅིག་ཤུལ་མ་ལགས་པར་མཆིས་ན། ཅིར་འགྱུར། ལྟུང་བའོ། །བཙུན་པ་དང༌། བསླབ་པ་སྩལ་པ་\r
མགྲོན་པོ་མང་པོ་རྐུ་བ་དང་ལྷན་ཅིག་ཤུལ་དུ་ཞུགས་ཏེ་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་མགོན་པོ་མང་པོ་རྐུ་བ་དང་ལྷན་ཅིག་ཤུལ་དུ་ཞུགས་མཆིས་ན། ཅིར་འགྱུར།\r
ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། སྔར་འཁྲུགས་བསྙེན་པར་རྫོགས་དང༌། མཚན། །བཞི་པ་སྨྱོན་པ་སེམས་འཁྲུགས་དང༌། །ན་བ་\r
འོན་པ་འགྲོ་བ་དང༌། །ཁྱིམ་པ་ལ་སོགས་ཁྱིམ་པ་མོ། །བསླབ་པ་བྱིན་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་\r
ཀྱིས་ཡང་དགེ་སློང་གང་ལོ་ཉིས་ཤུར་མ་ལོན་པའི་གང་ཟག་ཅིག་དགེ་སློང་གི་དངོས་པོར་བསྙེན་པར་རྫོགས་པར་བགྱིད་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ལོ་\r
ཉི་ཤུ་ལ་ལགས་པར་འདུ་ཤེས་ཏེ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། འདི་བཞི་ནི། སྔར་འཁྲུགས་པ་སྟེ། ལོ་ཉི་ཤུར་ཡང་མ་ལོན་ལ་ལོ་ཉི་\r

\r
ཤུ་མ་ལོན་པར་ཡང་འདུ་ཤེས་ནས་དེ་ལ་དགེ་སློང་གིས་ལོ་ཉི་ཤུ་ལོན་ནམ་ཞེས་དྲིས་པ་དང༌། དེས་འདི་སྐད་དུ། བདག་ནི། ལོ་ཤི་ཤུ་མ་ལོན་པར་ཤེས་ཤིང་དྲན་ཏེ་ཐེ་\r
ཚོམ་མེད་དོ། །ཞེས་སྨྲས་པ་དང༌། གང་ཟག་དེ་དགེ་སློང་གིས་དགེ་སློང་གི་དངོས་པོར་བསྙེན་པར་རྫོགས་པར་བྱས་ན། འདི་ནི། སྔར་འཁྲུགས་པ་དང་པོའོ། །ལོ་ཉི་ཤུ་མ་ལོན་པར་འགྱུར་པ་ལ་ལོ་ཉི་ཤུ་\r
མ་ལོན་པར་འདུ་ཤེས་ནས་དགེ་སློང་གིས་ལོ་ཉི་ཤུ་ལོན་ནམ་ཞེས་དྲིས་པ་དང༌། དེས་འདི་སྐད་དུ། མི་ཤེས་སོ། །མི་དྲན་ནོ། །ཞེས་སྨྲས་པའི་གང་ཟག་དེ། དགེ་སློང་རྣམས་ཀྱིས་དགེ་སློང་གི་\r
དངོས་པོར་བསྙེན་པར་རྫོགས་པར་བྱས་ན། འདི་ན། སྔར་འཁྲུགས་པ་གཉིས་པའོ། །ལོ་ཉི་ཤུ་མ་ལོན་པར་གྱུར་པ་ལོ་ཉི་ཤུ་མ་ལོན་པར་འདུ་ཤེས་ནས་དགེ་སློང་གིས་ལོ་ཉི་ཤུ་ལོན་ནམ་ཞེས་\r
དྲིས་པ་དང༌། དེས་འདི་སྐད་དུ། བདག་ནི། ཐེ་ཚོམ་ཟའོ། །ཞེས་སྨྲས་པ་དང༌། གང་ཟག་དེ། དགེ་སློང་གིས་དགེ་སློང་གི་དངོས་པོར་བསྙེན་པར་རྫོགས་པར་བྱས་ན། འདི་ནི། སྔར་འཁྲུགས་པ་\r
གསུམ་པའོ། །ལོ་ཉི་ཤུ་མ་ལོན་པར་གྱུར་པ་ལ་ལོ་ཉི་ཤུར་མ་ལོན་པར་འདུ་ཤེས་ནས་དགེ་སློང་གིས་དྲིས་ཀྱང་ལན་ནི་མི་གློན་པའི་གང་ཟག་དེ། དགེ་སློང་རྣམས་ཀྱིས་དགེ་སློང་གི་དངོས་\r
པོར་བསྙེན་པར་རྫོགས་པར་བྱས་ན། འདི་ནི། སྔར་འཁྲུགས་པ་བཞི་པ་སེ། ཨུ་པ་ལི། སྔར་འཁྲུགས་པ་འདི་བཞི་མ་གཏོགས་པར་ལྷག་མ་རྣམས་ནི། བསྙེན་པར་རྫོགས་པ་ཞེས་བྱའོ། །\r

\r
བཙུན་པ། དགེ་སློང་གིས་ལོ་ཉི་ཤུ་མ་ལགས་པའི་གང་ཟག་ཅིག་དགེ་སློང་གི་དངོས་པོར་བསྙེན་པར་རྫོགས་པར་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་\r
པ༑ དགེ་སློང་མས་ལོ་ཤི་ཤུ་མ་ལགས་པའམ། ལོ་བཅུ་གཉིས་མ་ལགས་པ་ཞིག་དགེ་སློང་མའི་དངོས་པོར་བསྙེན་པར་རྫོགས་པར་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་གིས་ལོ་ཉི་ཤུ་མ་ལགས་པ་ལ་ལོ་ཉི་ཤུ་མ་ལགས་པར་འདུ་ཤེས་ཏེ་བསྙེན་པར་རྫོགས་པར་བགྱིས་ན། ཅིར་འགྱུར། ལྟུང་བའོ། །ལོ་ཉི་ཤུ་མ་ལོན་པ་ལ་ལོ་\r
ཉི་ཤུ་ལོན་པར་འདུ་ཤེས་ཏེ་བསྙེན་པར་རྫོགས་པར་བྱས་ན། ཉེས་པ་མེད་དོ། །ལོ་ཉི་ཤུ་ལོན་པ་ལ་ལོ་ཉི་ཤུ་མ་ལོན་པར་འདུ་ཤེས་ཏེ་བསྙེན་པར་རྫོགས་པར་བྱས་ན། ཉེས་བྱས་སུ་འགྱུར་རོ།།\r
ལོ་ཉི་ཤུ་ལོན་པ་ལ་ལོ་ཉི་ཤུ་ལོན་པར་འདུ་ཤེས་ཏེ་བསྙེན་པར་རྫོགས་པར་བྱས་ན། ཉེས་པ་མེད་དོ། །བཙུན་པ། དགེ་སློང་གིས་སྨྱོན་པ་ཞིག་ལོ་ཉི་ཤུ་མ་ལགས་པར་འདུ་ཤེས་ཏེ་བསྙེན་\r
པར་རྫོགས་པར་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་\r
པ་རྣམས་ལོ་ཉི་ཤུ་མ་ལོན་པར་འདུ་ཤེས་ཏེ་བསྙེན་པར་རྫོགས་པར་བྱས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཁྱིམ་པ་ལོ་ཉི་ཤུ་མ་ལགས་པར་འདུ་ཤེས་ཏེ་བསྙེན་\r

\r
པར་རྫོགས་པར་བགྱིས་ན། ཅིར་འགྱུར། ལྟུང་བའོ། །དགེ་ཚུལ་ཕའང་དེ་བཞིན་ནོ། །བཙུན་པ། དགེ་སློང་གིས་མ་ནིང་ལོ་ཉི་ཤུ་མ་ལགས་པར་འདུ་ཤེས་ཏེ་བསྙེན་\r
པར་རྫོགས་པར་བགྱིས་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་\r
ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་ལོ་ཉི་ཤུ་\r
མ་ལོན་པར་འདུ་ཤེས་ཏེ་བསྙེན་པར་རྫོགས་པར་བྱས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་ལོ་ཉི་ཤུ་མ་ལགས་པར་དུ་ཤེས་ཏེ་བསྙེན་པར་རྫོགས་པར་བགྱིས་ཀྱང་ནོངས་\r
པ་ལྟུང་བར་ཡང་མི་འགྱུར་ལ། ལེགས་པར་བསྙེན་པར་རྫོགས་པར་འགྱུར་བ་མཆིས་སམ། ཨུ་པ་ལི། ཡོད་དེ། མི་ལ་སོང་བ་ནི། ལོ་ཉི་ཤུ་མ་ལོན་ཡང་བསྙེན་པར་རྫོགས་པར་བྱོས་ཤིག །\r
བཙུན་པ། བསླབ་པ་སྩལ་བས་ལོ་ཤི་ཤུ་མ་ལོན་པའི་གང་ཟག་བསྙེན་པར་རྫོགས་པར་བགྱིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་གཞོན་ནུ་མ་ལོ་ཉི་ཤུ་མ་ལོན་པ་དང༌། མི་\r
ལ་སོང་བ་ལོ་བཅུ་གཉིས་སུ་མ་ལོན་པར་བསྙེན་པར་རྫོགས་པར་བགྱིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་རྣམས་ལ་ཉེས་པ་མེད་དོ། །མདོར་ན།\r

\r
འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་བདག་གིས་སུག་པས་ས་བརྐོས་སམ། རྐོར་སྩལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་ས་རྐོར་སྩལ་\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་རྐོར་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་\r
གིས་སྨྱོན་པས་རྐོར་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་\r
རྣམས་ནི། ཐམས་ཅད་ཉེས་བྱས་སུ་འགྱུར་རོ། མདོར་ན། མཚན་དང་བཞི་པ་བདུན་དེ་བཞིན། །ཁྱིམ་པ་དག་ལ་སོགས་པ་དང༌། སྐད་དང་ལུས་དང་མ་འཐས་པ། །ཕུང་པ་ས་ཞག་ཚིག་པའོ། །བཙུན་\r
པ༑ དགེ་སློང་གིས་རང་གི་སུག་པས་ས་ལ་རྐོ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་རང་གི་སུག་པས་ས་ལ་རྐོ་བ་ན་མཚན་འཕོས་ཏེ་དགེ་སློང་\r
དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ས་ལ་སར་འདུ་ཤེས་ཏེ་བརྐོས་སམ། རྐོར་སྩལ་ན། ཅིར་འགྱུར། ལྟུང་བའོ། །ས་ལ་ས་མ་ཡིན་པར་འདུ་ཤེས་ན། ཉེས་པ་མེད་དོ། །ས་མ་\r

\r
ཡིན་པ་ལ་སར་འདུ་ཤེས་ཏེ་རྐོར་བཅུག་ན། ཉེས་བྱས་སོ། །ས་མ་ཡིན་པ་ལ་ས་མ་ཡིན་པར་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་གཞན་ས་རྐོར་སྩལ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་ས་བརྐོས་ན། ཅིར་འགྱུར། ལྟུང་བའོ། །བཙུན་པ། བསྙེན་པར་མ་རྫོགས་པ་ནས་རྐོ་བར་བཤམས་ལ་བསྙེན་པར་མ་རྫོགས་པར་གྲུབ་ན་\r
ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ན་གྲུབ་\r
ན༑ ཅིར་འགྱུར། ཉོས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་པ་ན་གྲུབ་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་པ་ན་གྲུབ་ན།\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མངོན་སུམ་དུ་ཁྱིམ་པ་ས་རྐོར་སྩལ་ན། ཅིར་འགྱུར། ལྟུང་བའོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་\r
བསད་པ་དང༌། དགྲ་བཅོམ་པ་བསད་པ་དང༌། དགེ་འདུན་གྱི་དབྱེན་བྱས་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌།\r

\r
རྐུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་དང༌། ཉེས་བར་ཕྱོགས་པ་དང༌། བསླབ་པ་བྱིན་པ་དང༌། དགེ་སློང་དང༌། དགེ་སློང་མ་དང༌། དགེ་སློབ་མ་དང༌།\r
དགེ་ཚུལ་མ་དང༌། དགེ་ཚུལ་ཕ་རྣམས་མངོན་སུམ་དུ་ས་རྐོར་བཅུག་ན། ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་ས་རྐོར་སྩལ་བ་དང༌། གང་ཟག་དེས་ཀྱང་\r
འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་ས་རྐོར་སྩལ་པ་དང༌། གང་ཟག་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་མཐའ་འཁོབ་པས་མཐའ་འཁོབ་པའི་སྐད་དུ་ས་རྐོར་སྩལ་པ་དང༌། གང་ཟག་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་\r
པས་འཕགས་པའི་སྐད་དུ་ས་རྐོར་སྩལ་པ་དང༌། གང་ཟག་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་ས་རྐོར་སྩལ་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་གིས་མ་འཐས་པའི་ས་རྐོར་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ས་ལ་ཕུར་པ་བཏབ་ན། ཅིར་འགྱུར། ལྟུང་བའོ། །བཙུན་པ། དེ་སྟེ་\r
ཕྱུང་ན། ཅིར་འགྱུར། ཉེས་བྱས་སོ།། བཙུན་པ། དགེ་སློང་གིས་ས་ཞག་བཤུས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ས་ལ་བྲུད་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r

\r
གིས་ས་ལ་བ་ལང་གི་ལྕི་བའམ། གྱོ་རལ་ཆགས་པ་བཀོགས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཚིག་པ་བརྐོས་ན། ཅིར་འགྱུར། ཉེས་བྱས་སོ། །\r
བཙུན་པ། བསླབ་པ་སྩལ་པས། བདག་གིས་སུག་པས་ས་བརྐོས་སམ། རྐོར་སྩལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་བདག་གིས་སུག་པས་ས་བརྐོས་སམ། རྐོར་སྩལ་ན། ཅིར་\r
འགྱུར། ལྟུང་བའོ། །དགེ་སློང་མ་ལ་ཉེས་བྱས་སོ། །དགེ་ཚུལ་དང༌། དགེ་ཚུལ་ཕ་ལ་ཉེས་པ་མེད་དོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་\r
པ་སེམས་འཁྲུགས་ན་བ་དང༌། འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་\r
ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་ཟླ་བ་བཞིར་ནི། མགྲོན་དུ་བོས་པ་བདག་གིར་བྱོས་ཤིག །དེ་ལས་ལྷག་པར་བདག་གིར་བགྱིས་ན། ལྟུང་བར་འགྱུར་རོ། །ཞེས་\r
གསུངས་ན། བཙུན་པ། དགེ་སློང་གིས་དུས་ཇི་སྲིད་དུ་ཇི་ཙམ་ཞིག་གིས་མགྲོན་བགྱིས་པ་དེ་ལས་འདས་པར་འཕྲིན་གྱིས་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་བསླངས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་ཞིག་སྨྱོན་པས་མགྲོན་\r

\r
བགྱིས་པ་དང༌། དེ་ལས་འདས་པ་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་\r
པ་དང༌། ར་རོ་བ་དང༌། མྱོས་པ་དང༌། སྙོམས་སྤར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ཀྱིས་དུས་ཇི་སྲིད་དུ་ཇི་ཙམ་ཞིག་གིས་མགྲོན་བྱས་པ་དེ་ལས་འདས་པར་བསླངས་ཏེ་ཟོས་ན། ཐམས་\r
ཅད་ཉེས་བྱས་སུ་འགྱུར་རོ། །མདོར་ན། མི་རུང་བ་དང་མ་གཏོགས་དང༌། །མཚན་དང་བཞི་པ་དེ་བཞིན་ཏེ། །བསྐོས་པ་དང་ཡང་བར་ཆད་དང༌། །གཞན་གྱིས་གཞན་གྱི་བདུན་པའོ། །བཙུན་པ། དགེ་སློང་\r
གིས་དུས་ཇི་སྲིད་ཅིག་ཏུ་བཅའ་བ་དང༌། བཟའ་བ་ཇི་ཙམ་གྱིས་མགྲོན་བགྱིས་པ་དེ་ལས་འདས་པར་བཅའ་བ་དང༌། བཟའ་བ་རུང་བ་བསླངས་ཏེ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་\r
གིས་དུས་ཇི་སྲིད་དུ་ཇི་ཙམ་གྱིས་མགྲོན་བགྱིས་པ་དེ་ལས་འདས་པར་བཅའ་བ་དང༌། བཟའ་བ་མ་གཏོགས་པར་དེ་ལས་གཞན་པ་སྨན་རྣམས་སྨན་དུ་བགྱི་བར་འཚལ་ཏེ་ཟས་སུ་མ་ལགས་པ་དེ་དག་བསླངས་\r
ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དུས་ཇི་སྲིད་དུ་ཇི་ཙམ་ཞིག་གིས་མགྲོན་བགྱིས་པ་དེ་ལས་འདས་པར་བསླངས་ཏེ་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན།\r
ཅིར་འགྱུར། ལྟུང་བའོ། །བཙུན་པ། དགེ་སློང་མས་དུས་ཇི་སྲིད་དུ་ཇི་ཙམ་གྱིས་མགྲོན་བགྱིས་པ་དེ་ལས་འདས་པར་བསླངས་ཏེ་འཚལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །\r

\r
བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་བསླངས་ནས་འཚལ་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་\r
མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ལགས་པ་ལ་མི་མ་ལགས་པར་འདུ་ཤེས་ནས་དེ་ལས་འདས་པར་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
དུས་ཇི་སྲིད་ཇི་ཙམ་ཞིག་གིས་མགྲོན་དུ་བོས་པ་དེ་ཙམ་ཞིག་འཚལ་ཡང་ནོངས་པ་དང་བཅས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་གིས་བསླབ་པའི་སྡོམ་པ་སྩལ་\r
བའི་གྲོང་དུ་སྤྱན་དྲངས་ཏེ་ཟོས་པའོ། །བཙུན་པ། དགེ་སློང་གིས་དུས་ཇི་སྲིད་ཇི་ཙམ་ཞིག་གིས་མགྲོན་དུ་བོས་པ་དེ་ལས་འདས་པར་བསླངས་ཏེ་འཚལ་ཡང་ནོངས་པར་མི་འགྱུར་བ་མཆིས་སམ། ཨུ་\r
པ་ལི། ཡོད་དེ། ཇི་ལྟར་དགེ་སློང་དེ་ན་སྟེ་ཟོས་སམ། གཞན་དུ་འགྲོ་བའི་ཕྱིར་བར་ཆད་བརྒྱད་ལས་གང་ཡང་རུང་སྟེ་བར་ཆད་གཅིག་བྱུང་བར་གྱུར་པའོ། །བཙུན་པ། དགེ་སློང་གིས་དུས་ཇི་སྲིད་དུ་ཇི་ཙམ་\r
གྱིས་མགྲོན་དུ་བོས་པ་དེ་ལས་འདས་པར་གཞན་གྱི་སླད་དུ་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དུས་ཇི་སྲིད་དུ་ཇི་ཙམ་ཞིག་གིས་མགྲོན་དུ་བོས་པ་དེ་ལས་འདས་\r
པར་གཞན་སློང་དུ་སྩལ་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་\r

\r
མ་རྫོགས་པ་ན་བསླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསླངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་ཀར་བསླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ཉེས་བྱས་སོ། །བསྙེན་པར་\r
རྫོགས་པ་ན་བསླངས་ལ་བསྙེན་པར་རྫོགས་ནས་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོས། །བཙུན་པ།\r
བསླབ་པ་སྩལ་པས་དེ་ལས་ལྷག་པར་བསླངས་ཏེ་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དེ་ལས་ལྷག་པར་བསླངས་ཏེ་འཚལ་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་\r
ཚུལ་མ་དང༌། དགེ་ཚུལ་ཕ་རྣམས་ཀྱིས་དེ་ལས་ལྷག་པར་བསླངས་ཏེ་འཚལ་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག།\r
སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་\r
པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་གིས་དགེ་སློང་ལ་ཚེ་དང་ལྡན་པ། ཁྱོད་ཀྱིས་བསླབ་པ་འདི་ལ་སློབས་ཤིག་ཅེས་བསྒོ་བ་དང༌། དེས་དེ་དག་ལ་འདི་སྐད་དུ། བདག་ནི།\r

\r
ཚེ་དང་ལྡན་པས་བསྒོ་བ་བཞིན་དུ་བསླབ་པ་འདི་མི་སློབ་བོ། །ཞེས་སྨྲས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་སློང་ལ་བསྒོ་བ་དང༌། འཕྲིན་\r
གྱིས་འདི་སྐད་དུ། བདག་ནི། ཚེ་དང་ལྡན་པ་དག་གིས་བསྒོ་བ་བཞིན་དུ་བསླབ་པ་འདི་ལ་མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་\r
བ་དང༌། གཅིག་ནས་གཅིག་ཏུ་བརྒྱུད་དེ་སྨྲས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་ཞིག་ལ་དགེ་སློང་རྣམས་ཀྱིས་བསྒོ་བ་དང༌། དགེ་སློང་སྨྱོན་པ་ཞིག་འདི་སྐད་དུ། བདག་ནི།\r
ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་\r
དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་ཀྱིས་འདི་སྐད་དུ། བདག་ནི། ཚེ་དང་ལྡན་པས་བསྒོ་\r
བ་བཞིན་བསླབ་པ་འདི་ལ་མི་སློབ་བོ། །ཞེས་སྨྲས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །གཞན་གྱིས་གཞན་གྱི་བདུན་པ་དང༌། །ཁྱིམ་པ་དག་ལ་\r
སོགས་པ་སྟེ། །མཚན་དང་བཞི་པ་བདུན་པའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་ལ་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་\r

\r
པོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོས། །འཕགས་པས་མཐའ་འཁོབ་པའི་སྐད་དུ་དེ་སྐད་སྨྲས་པ་དང༌། དགེ་སློང་དེས་ཀྱང་མཐའ་འཁོབ་\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དེ་སྐད་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་\r
སོ། །མཐའ་འཁོབ་པས་འཕགས་པའི་སྐད་དུ་དེ་སྐད་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོས། །བཙུན་པ། དགེ་སློང་གིས་ལུས་ཀྱི་དམིགས་པས་\r
འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་བོ། །ཞེས་གོ་བར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་\r
ཤེས་ནས་འདི་སྐད་དུ། བདག་ཚེ་དང་ལྡན་པའི་ཚིག་གིས་སློབས་ཤིག་བ་མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བདག་ཚེ་དང་ལྡན་པས་བསྒོ་བ་བཞིན་\r
བསླབ་པ་འདི་ལ་མི་སློབ་བོ། །ཞེས་གཞན་སྨྲར་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་འདི་སྐད་དུ། ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་\r
མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོས། །བཙུན་པ། བསྙེན་པར་མ་རྫོགས་པ་ན་བསྒོ་བ་ལ་བསྙེན་པར་མ་རྫོགས་པ་ན་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་\r

\r
སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསྒོ་ལ་བསྙེན་པར་རྫོགས་ཀར་དེ་སྐད་སྨྲས་ན། ཅིར་འགྱུར། ཉེས་བྱས་སོས། །བསྙེན་པར་མ་རྫོགས་\r
པ་ན་བསྒོ་ལ་བསྙེན་པར་རྫོགས་པ་ན་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྒོ་ལ་བསྙེན་\r
པར་རྫོགས་ཀར་དེ་སྐད་སྨྲས་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསྒོ་ལ་བསྙེན་པར་རྫོགས་པ་ན་དེ་སྐད་སྨྲས་ན། ཅིར་འགྱུར། ཉེས་བྱས་སོས། །བསྙེན་པར་རྫོགས་པ་ན་བསྒོ་བ་ལ་བསྙེན་\r
པར་རྫོགས་པ་ན་དེ་སྐད་སྨྲས་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བསྒོ་ལ་བསྙེན་པར་མ་རྫོགས་པ་ན་དེ་སྐད་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་ཞིག་ལ་ཁྱིམ་\r
པས་བསྒོ་བ་དང་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་བོ། །ཞེས་སྨྲས་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་\r
ཕྱུང་བ་དང༌། ཕ་བསད་པ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་\r
གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ཀྱིས་བསྒོ་ལ་དེ་སྐད་སྨྲས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་\r

\r
དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པའི་དགེ་སློང་རྣམས་ཀྱིས་བསྒོ་བ་དང་དེ་སྐད་སྨྲས་ན། ཅིར་འགྱུར། ཐམས་ཅད་ཉེས་བྱས་སོ། །བཙུན་པ། དགེ་སློང་ལ་དགེ་སློང་\r
མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བསྒོ་བ་དང་དེ་སྐད་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་\r
བསླབ་པ་འདི་ལ་མི་སློབ་བོ། །ཞེས་སྨྲ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་དེ་སྐད་སྨྲ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་\r
བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་འདི་སྐད་དུ། བདག་ཚེ་དང་ལྡན་པས་བསྒོ་བ་བཞིན་བསླབ་པ་འདི་ལ་མི་སློབ་བོ། །ཞེས་སྨྲས་ན། ཅིར་འགྱུར།\r
ལྟུང་བའོ། །བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །\r
བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །ཇི་ལྟར་དགེ་སློང་གིས་དེ་སྐད་སྨྲས་པས་ལྟུང་བར་འགྱུར་བ་དེ་བཞིན་དུ་བསླབ་པ་བྱིན་པ་དང༌། དགེ་སློང་མ་ལ་\r
ཡང་ལྟུང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་དང༌། །མཚན་དང་བཞི་\r

\r
པ་དེ་བཞིན་ཏེ། སྔགས་དང་གཞན་གྱིས་འདི་དག་བདུན། །ཁྱིམ་པ་དག་ལ་སོགས་པ་སྟེ། །ཉེ་བར་ཞི་དང་དགེ་སློང་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་རྣམས་འཐབ་པར་གྱུར། མཚང་འདྲུ་བར་གྱུར་ཅིང་མཆིས་པ་ལ་ཅང་མི་མཆི་བར་ཉན་ཅིང་མཆིས་ན། ལྟུང་བར་འགྱུར་རོ། །ཞེས་\r
གསུངས་ན། བཙུན་པ། དགེ་སློང་གིས་དགེ་སློང་སྨྱོན་པ་དག་འཐབ་པར་གྱུར་ཅིང་མཆིས་པ་ལ་ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌།\r
ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་ལ་ཅང་མི་ཟེར་བར་ཉན་ཅིང་འདུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་\r
པ། དགེ་སློང་གིས་དགེ་སློང་རྣམས་འཐབ་པར་གྱུར་ཅིང་མཆིས་པ་ལ་ཅང་མི་མཆི་བར་ཉན་ཅིང་མཆི་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
མས་ཅང་མི་མཆི་བར་ཉན་ཅིང་མཆི་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ཏེ་\r
ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་ཅང་མི་མཆི་བར་ཉན་ཅིང་མཆིས་ན། ཅིར་འགྱུར།\r

\r
ཉེས་བྱས་སོ། །བཙུན་པ། དགེ་སློང་གིས་དགེ་སློང་རྣམས་འཐབ་པར་གྱུར་ཅིང་མཆིས་པ་ལ་གཞན་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་རྣམས་འཐབ་པར་གྱུར་ཅིང་\r
མཆིས་པ་ལ་གཞན་དག་གི་སླད་དུ་མཉན་ན། ཅིར་འགྱུར། ཉེས་བྱས་སོས། །བཙུན་པ། བསྙེན་པར་མ་རྫོགས་པ་ན་མཉན་པར་བཤམས་ལ་བསྙེན་པར་མ་རྫོགས་པར་མཉན་ན། ཅིར་འགྱུར། ཉེས་\r
བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ཀར་མཉན་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བཤམས་ལ་བསྙེན་པར་རྫོགས་ནས་མཉན་ན། ཅིར་\r
འགྱུར། ཉེས་བྱས་སོ། །བསྙེན་པར་རྫོགས་པར་བཤམས་ལ་བསྙེན་པར་རྫོགས་ཀར་མཉན་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བཤམས་ལ་བསྙེན་པར་རྫོགས་པ་ན་མཉན་ན།\r
ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བཤམས་ལ་བསྙེན་པར་རྫོགས་པ་ན་མཉན་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བཤམས་ལ་བསྙེན་པར་མ་རྫོགས་\r
པ་ན་མཉན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་རྣམས་འཐབ་པར་གྱུར་ཅིང་མཆིས་པ་ལ་ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ཉེས་བྱས་\r
སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་བསད་པ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་\r

\r
ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་བྱུང་བ་དང༌།\r
སྔར་འཁྲུགས་པ་རྣམས་ལ་ཅང་མི་ཟེར་བར་ཉན་ཅིང་འདུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་ལ་ཅང་མི་མཆི་བར་ཉན་\r
ཅིང་མཆིས་ན། ཅིར་འགྱུར། ལྟུང་བའོ། །ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ཐམས་ཅད་ལྟུང་བར་འགྱུར་རོ། །\r
བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ཐམས་ཅད་ཉེས་བྱས་\r
སུ་འགྱུར་རོ། །བཙུན་པ། དགེ་སློང་རྣམས་འཐབ་མོར་གྱུར་ཅིང་མཆིས་པ་ལ་ཅང་མི་མཆི་བར་ཉན་ཅིང་མཆིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་\r
ལྟར་དགེ་སློང་དེས་ཞི་བར་བྱ་བར་བསམ་ནས་ཉན་པའོ། །བཙུན་པ། བསླབ་པ་སྩལ་པས་ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་\r
ཅང་མི་མཆི་བར་ཉན་ཅིང་མཆིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ནི་ཅང་མི་སྨྲ་བར་ཉན་ཅིང་མཆིས་ན། ཅིར་འགྱུར།\r

\r
ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་\r
དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་\r
གང་དགེ་འདུན་རྣམས་ཆོས་ངེས་པའི་གཏམ་སྨྲ་བ་ན། དགེ་སློང་མཆིས་བཞིན་འཚལ་བར་མ་བགྱིས་པར་ཅང་མི་སྨྲ་བར་སྟན་ལས་ལངས་ཏེ་མཆིས་ན། ལྟུང་བར་འགྱུར་རོ། །ཞེས་\r
གསུངས་ན། བཙུན་པ། དགེ་སློང་གིས་དགེ་འདུན་ཆོས་ངེས་པའི་གཏམ་འཕྲིན་གྱིས་དད་པ་ཕུལ་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་\r
བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་དད་པ་བྱིན་ནས་སོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་ཆོས་ངེས་པའི་\r
གཏམ་སྨྲ་བའི་ཚེ་དགེ་སློང་སྨྱོན་པ་ལ་དད་པ་ཕུལ་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌།\r
འོན་པ་དང༌། ལྐུགས་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་ལ་དད་པ་བྱིན་ཏེ་སོང་ན། ཐམས་ཅད་\r

\r
ཉེས་བྱས་སུ་འགྱུར་རོ། །མདོར་ན། མ་ནིང་དག་ལ་སོགས་པ་དང༌། །མཚན་དང་དེ་བཞིན་བཞི་པ་དང༌། །དགེ་སློང་དང་ནི་ནམ་མཁའ་སྔགས། །ལུས་དང་སྐད་\r
དང་དགེ་སློང་མའོ། །བཙུན་པ། དགེ་སློང་གིས་མ་ནིང་ལ་དད་པ་སྩལ་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་མ་ནིང་མ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་\r
དང་༑ དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་\r
གནས་པ་དང༌། སོ་སོར་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་དང༌། ཉེ་བར་ཕྱོགས་པ་དང༌། བསླབ་པ་བྱིན་པ་རྣམས་ལ་དད་པ་བྱིན་ཏེ་སོང་ན། ཐམས་ཅད་\r
ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་ཆོས་ངེས་པའི་གཏམ་སྨྲ་བ་ན་དད་པ་མ་སྩལ་ཏེ་ཅང་མི་མཆི་བར་སྟན་ལས་ལངས་ཏེ་མཆི་བ་ན་མཚན་འཕོས་ཏེ་\r
དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཆོས་ངེས་པའི་གཏམ་སྨྲས་པའི་ཚེ་དད་པ་མ་སྩལ་པར་ཅང་མི་མཆི་བར་བསྟན་ལས་ལངས་ཏེ་\r
མཆི་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ཆོས་ཀྱི་ལས་སུ་འདུ་ཤེས་ནས་དད་པ་མ་སྩལ་བར་མཆིས་ན། ཅིར་\r

\r
འགྱུར༑ ལྟུང་བའོ། །ཆོས་ཀྱི་ལས་ལ་ཆོས་ཀྱི་ལས་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །ཆོས་མ་ཡིན་པའི་ལས་ལ་ཆོས་ཀྱིས་ལས་སུ་འདུ་ཤེས་ན། ཉེས་བྱས་\r
སུ་འགྱུར་རོ། །ཆོས་མ་ལགས་པའི་ལས་ལ་ཆོས་མ་ལགས་པའི་ལས་སུ་འདུ་ཤེས་ཏེ་དད་པ་མ་སྩལ་བར་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་\r
ཆོས་ངེས་པའི་གཏམ་སྨྲ་བ་ན་ཅང་མི་མཆི་བར་སྟན་ལས་ལངས་ཏེ་མཆིས་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཐོས་པའི་ཉེ་འཁོར་ཙམ་དུ་འདུག་ལ་\r
སྨྲ་བ་ནི༑ ཐོས་ཀྱི། དོན་གོ་བར་མ་གྱུར་པའོ། །བཙུན་པ། དགེ་སློང་གིས་དགེ་འདུན་ཆོས་ངེས་པའི་གཏམ་སྨྲས་པ་ན་དད་པ་མ་སྩལ་པར་སྟེང་གི་ནམ་མཁའ་ལ་མཆིས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དགེ་འདུན་ཆོས་ངེས་པའི་གཏམ་སྨྲ་བ་ན་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་མཆིས་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་གིས་དགེ་འདུན་ཆོས་ངེས་པའི་གཏམ་སྨྲ་བ་ན་ལུས་ཀྱི་དམིགས་པས་དད་པ་སྩལ་ཏེ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་\r
ཆོས་ངེས་པའི་གཏམ་སྨྲ་བའི་ཚེ་དགེ་སློང་འཕགས་པས་འཕགས་པའི་སྐད་དུ་དད་པ་སྩལ་ཏེ་མཆིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ།།\r

\r
འཕགས་པས་མཐའ་འཁོབ་པའི་སྐད་དུ་དད་པ་སྩལ་ཏེ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །\r
མཐའ་འཁོབ་པས་མཐའ་འཁོབ་པའི་སྐད་དུ་དད་པ་སྩལ་ཏེ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་\r
པའི་སྐད་དུ་དད་པ་སྩལ་ཏེ་མཆིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་དགེ་འདུན་ཆོས་ངེས་པའི་\r
གཏམ་སྨྲ་བ་ན་ཅང་མི་མཆི་བར་སྟན་ལས་ལངས་ཏེ་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་འདུན་ངེས་པའི་གཏམ་སྨྲ་བ་ན་ཅང་མི་མཆི་བར་སྟན་ལས་\r
ལངས་ཏེ་མཆིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་\r
ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་\r
ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་བསྒོ་བ་རྣ་ལ་གཟོན་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་དགེ་\r

\r
འདུན་གྱི་ཞལ་ཏ་བས་བསྒོས་ནས་འཕྲིན་གྱིས་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་\r
ཏུ་བརྒྱུད་ནས་སླར་བཟློག་སྟེ་མ་མཉན་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་ཞལ་ཏ་བ་སྨྱོན་པས་བསྒོ་བ་སླར་བཟློག་སྟེ་མ་མཉན་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ཀྱིས་བསྒོ་བ་སླར་བཟློག་སྟེ་མ་མཉན་ན། ཐམས་ཅད་ཉེས་བྱས་\r
སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་ཞལ་ཏ་བས་བསྒོ་བ་དང་གཉིད་ལོག་ནས་མ་མཉན་ན། ཅིར་འགྱུར། ཉེས་བྱས་སོ། །དེ་བཞིན་དུ་ར་རོ་བ་དང༌། མྱོས་པ་དང༌། སྙོམས་\r
པར་ཞུགས་པ་རྣམས་ལས་མ་མཉན་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་འགྲོ་བ་གཞན་དུ་གནས་པའི་དགེ་འདུན་གྱི་ཞལ་ཏ་བས་བསྒོ་བ་ལས་སླར་བཟློག་སྟེ་\r
མ་མཉན་ན། ཅིར་འགྱུར། ཉེས་བྱས་སོ།། །།འདུལ་བ་གཞུང་དམ་པ། བམ་པོ་བཅུ་བཞི་པ། མདོར་ན། སྐད་དང་ལུས་དང་དབེན་པ་སྔགས། །མཚན་དང་བཞི་པ་བདུན་\r
པ་དང་༑ །བགྲངས་དང་བདུན་པ་མི་སྨྲ་དང༌། །བསླབ་པ་བྱིན་དང་དགེ་སློང་མའོ། །བཙུན་པ། དགེ་འདུན་གྱི་ཞལ་ཏ་བས་བསྒོ་བ་ན། དགེ་སློང་འཕགས་པས་འཕགས་པའི་སྐད་དུ་སླར་\r

\r
བཟློག་སྟེ་མ་མཉན་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་\r
འཁོབ་པའི་སྐད་དུ་སླར་བཟློག་སྟེ་མ་མཉན་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་\r
འཁོབ་པའི་སྐད་དུ་སླར་བཟློག་སྟེ་མ་མཉན་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་\r
པའི་སྐད་དུ་སླར་བཟློག་སྟེ་མ་མཉན་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་\r
གིས་དགེ་འདུན་གྱི་ཞལ་ཏ་བས་བསྒོ་བ་ན་ལུས་ཀྱི་དམིགས་པས་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་\r
འདུན་གྱི་ཞལ་ཏ་བས་བསྒོ་བ་ན་དབེན་པ་ལ་མི་དབེན་པར་འདུ་ཤེས་ཏེ་སླར་བཟློག་ནས་མ་མཉན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ཞལ་\r
ཏ་བས་བསྒོ་བ་ན་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་སླར་བཟློག་ནས་མ་མཉན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་བཀའ་\r

\r
སླར་བཟློག་སྟེ་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་འདུན་གྱི་བཀའ་སླར་བཟློག་སྟེ་མི་ཉན་པ་ན་མཚན་འཕོས་ཏེ་དགེ་སློང་དུ་གྱུར་\r
ན༑ ཅིར་འགྱུར། ལྟུང་བའོ། །བཙུན་པ། དགེ་སློང་གིས་དགེ་འདུན་གྱི་ཞལ་ཏ་བས་བསྒོ་བ་ན་ཆོས་ལ་ཆོས་སུ་འདུ་ཤེས་ཏེ་སླར་བཟློག་ནས་མ་མཉན་ན། ཅིར་འགྱུར། ལྟུང་བའོ། །ཆོས་ལ་\r
ཆོས་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །ཆོས་མ་ལགས་པ་ལ་ཆོས་སུ་འདུ་ཤེས་ན། ཅིར་འགྱུར། ཉེས་བྱས་སོ། །ཆོས་མ་ལགས་པ་ལ་ཆོས་མ་ལགས་པར་འདུ་\r
ཤེས་ན༑ ཅིར་འགྱུར། ཉེས་བྱས་སོ། །བཙུན་པ། དགེ་འདུན་གྱི་ཞལ་ཏ་བས་བསྒོ་བ་ན་སླར་བཟློག་སྟེ་མ་མཉན་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ།\r
དགེ་འདུན་གྱིས་མ་གུས་པར་མ་བགྲངས་པ་ཡིན་ཏེ། དེ་ཡང་དགེ་འདུན་གྱི་བྱ་བར་བཅས་པ་ལས་འདས་པས་ཉེས་བྱས་སོ། །བཙུན་པ། བསྙེན་པར་མ་རྫོགས་པ་ན་དགེ་འདུན་གྱིས་མ་གུས་པར་\r
བགྲངས་པར་གྱུར་ལ་བསྙེན་པར་མ་རྫོགས་པ་ན་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བགྲངས་ལ་བསྙེན་པར་རྫོགས་ཀར་སླར་བཟློག་སྟེ་མ་\r
མཉན་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བགྲངས་ལ་བསྙེན་པར་རྫོགས་པ་ན་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་\r

\r
ཀར་བགྲངས་ལ་བསྙེན་པར་རྫོགས་ཀར་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བགྲངས་ལ་བསྙེན་པར་རྫོགས་པ་\r
ན་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བགྲངས་ལ་བསྙེན་པར་རྫོགས་པ་ན་སླར་བཟློག་སྟེ་མ་མཉན་ན། ཅིར་འགྱུར། ལྟུང་བའོ། །\r
བསྙེན་པར་རྫོགས་པ་ན་བགྲངས་ལ་བསྙེན་པར་མ་རྫོགས་པ་ན་སླར་བཟློག་སྟེ་མ་མཉན་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་འདུན་གྱི་ཞལ་ཏ་བས་བསྒོ་\r
བ་ན་ཅང་མི་མཆི་བར་མ་མཉན་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་བས་དགེ་འདུན་གྱི་ཞལ་ཏ་བས་བསྒོ་བ་ན་སླར་བཟློག་སྟེ་མ་མཉན་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་མས་དགེ་འདུན་གྱི་ཞལ་ཏ་བས་བསྒོ་བ་ན་སླར་བཟློག་སྟེ་མ་མཉན་ན། ཅིར་འགྱུར། ལྟུང་བའོ། །དགེ་སློང་མ་དང༌། དགེ་ཚུལ་མ་དང༌། དགེ་\r
ཚུལ་ཕ་རྣམས་ལ་ཉེས་བྱས་སོ། །མདོར་ན། འབྲས་བུ་གཉིས་དང་དེ་བཞིན་སྔགས། །ཕབས་དང་ཚྭ་དང་འཁུར་ཆང་དང༌། །རྩ་བ་སྡོང་བུ་འབྲས་ཅན་དང༌། །བདུན་པ་རྩ་མེད་བསྲེས་\r
པ་དང༌། །བསྒོས་དང་ལྷ་དང་བཞི་པ་མཚན། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། །བཙུན་པ། བཅོམ་ལྡན་འདས་ཀྱིས་ཆང་དང༌། འབྲས་བུའི་ཆང་སྨྱོས་\r

\r
པར་འགྱུར་བ་འཚལ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་རྩ་བ་དང༌། སྡོང་བུ་དང༌། ལོ་མ་དང༌། མེ་ཏོག་དང༌། འབྲས་བུ་རྣམས་ཀྱི་མྱོས་པར་འགྱུར་བ་\r
འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་རྩ་བ་དང༌། སྡོང་བུ་དང༌། ལོ་མ་དང༌། མེ་ཏོག་དང༌། འབྲས་བུ་དང༌། དངོས་པོ་གཞན་ཆང་གི་ནང་དུ་བཞག་པ་འཚལ་\r
ན༑ ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆང་ངམ་འབྲས་བུའི་ཆང་མྱོས་པར་འགྱུར་བ་བདག་གི་དྲུང་དུ་སྔགས་སམ་སྨན་གྱིས་བླངས་ཏེ་འཚལ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་ཕབས་འཚལ་ན། ཅིར་འགྱུར། ཉེས་བྱས་སོ། །བཙུན་པ། ཆང་ཚྭར་གྱུར་པ་འཚལ་བར་བགྱིའམ། ཨུ་པ་ལི། དེ་སྟེ་ཆང་གི་དངོས་པོ་མང་དུ་གྱུར་ལ་ཚྭའི་\r
དངོས་པོ་ཉུང་ན། མི་བཏུང་ངོ༌། །འོན་ཏེ་ཚྭའི་དངོས་པོ་མང་བར་མངོན་ལ་ཆང་གི་དངོས་པོ་ཉུང་ན་འཐུང་ཞིག །ཨུ་པ་ལི། དེ་ཅིའི་ཕྱིར་ཞེ་ན། དེས་ནི། ཆང་གི་བྱ་བ་བྱེད་མི་ནུས་སོ། །བཙུན་པ།\r
ཆང་ཚྭར་གྱུར་པ་དུས་མ་ལགས་པར་འཚལ་དུ་གནང་ངམ། ཨུ་པ་ལི། དེ་སྟེ་དད་པར་གྱུར་ལ་རྣམ་པར་དང་ཞིང་མྱོས་པར་མི་འགྱུར་ན། ཆུས་བསླད་དེ་ཆུ་ཚགས་ཀྱིས་ཚོགས་ལ་\r
འཐུང་ཞིག །བཙུན་པ། དགེ་སློང་གིས་ཆང་འཁུར་བ་ན་འཛིན་པ་ལས་འཚལ་ན། ཅིར་འགྱུར། ཉེས་བྱས་སོ། །བཙུན་པ། རྩ་བ་དང༌། སྡོང་བུ་དང༌། ལོ་མ་དང༌། མེ་ཏོག་དང༌།\r

\r
འབྲས་བུ་འདི་རྣམས་ཀྱི་ཁུ་བ་དུས་མ་ལགས་པར་འཚལ་དུ་གནང་ངམ། ཨུ་པ་ལི། དེ་སྟེ་དང་ཞིང་རབ་ཏུ་གསལ་བར་གྱུར་ལ་ཆུ་ཚགས་ཀྱིས་བཙགས་ལ་ཆུས་\r
བསླད་དེ་འཐུང་ཞིག །དེ་སྟེ་རང་གི་དངོས་པོ་ལས་གྱུར་ནས་ཆང་གི་དངོས་པོར་གྱུར་ན། འཚལ་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་མྱོས་པར་འགྱུར་བའི་\r
ཆང་མ་གཏོགས་པར་དེ་ལས་གཞན་པའི་ཆང་གི་དྲི་དང༌། ཆང་གི་རོ་དང༌། ཆང་གི་ཁ་དོག་དང༌། ཆང་གི་བྲོ་བ་རྣམས་འཚལ་ན། ཅིར་འགྱུར། ཉེས་བྱས་སོ། །ཁ་དོག་ཆང་འདྲ་བའི་ཚྭ་\r
ནི༑ ཉེས་པ་མེད་དོ། །བཙུན་པ། དགེ་སློང་གིས་ཆང་དང་འབྲས་ཆན་དུ་འདྲེས་པ་ལས་ཆང་བཙགས་ནས་འབྲས་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསྙེན་པར་མ་\r
རྫོགས་པ་ན་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བསླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར།\r
ཉེས་བྱས་སོ། །བསྙེན་པར་མ་རྫོགས་པ་ན་བསླངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་ཀར་\r
འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བསླངས་ལ་བསྙེན་པར་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བསླངས་ལ་བསྙེན་\r

\r
པར་རྫོགས་པ་ན་འཚལ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བསླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
རྒུན་ཆང་གི་དཔུང་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཆང་གི་ནང་དུ་སྩལ་བའི་དངོས་པོ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
ཆང་གི་རླངས་པས་བདུགས་པ་ལ་བྲོ་མ་འཚལ་བས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མྱོས་པར་འགྱུར་བའི་བཏུང་བ་འཚལ་ཡང་ནོངས་པ་ལྟུང་བར་མི་\r
འགྱུར་བ་མཆིས་སམ། ཨུ་པ་ལི། ཡོད་དེ། ལྷའི་ཆང་འཐུངས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཆང་ལ་ཆང་དུ་འདུ་ཤེས་ཏེ་འཚལ་ན། ཅིར་འགྱུར། །ལྟུང་བའོ། །ཆང་\r
ལ་ཆང་མ་ལགས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །ཆང་མ་ལགས་པ་ལ་ཆང་དུ་འདུ་ཤེས་ཏེ་འཚལ་ན། ཅིར་འགྱུར། ཉེས་བྱས་སོ། །ཆང་མ་ལགས་པ་ལ་\r
ཆང་མ་ལགས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་ཆང་དང༌། འབྲས་བུའི་ཆང་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་\r
འགྱུར། ལྟུང་བའོ། །བཙུན་པ། དགེ་སློང་མ་ཆང་དང༌། འབྲས་བུའི་ཆང་འཚལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། བསླབ་པ་སྩལ་པས་ཆད་\r

\r
དང༌། འབྲས་བུའི་ཆང་འཚལ་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཆང་དང༌། འབྲས་བུའི་ཆང་འཚལ་ན། ཅིར་འགྱུར། ལྟུང་བའོ། །དགེ་\r
སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། གཞན་ཟེར་བ་དང་གཅིག་ནས་གཅིག །སྨྱོན་པ་སེམས་\r
འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་\r
པ༑ བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་དགེ་སློང་མཆིས་བཞིན་དུ་འཚལ་བར་མ་བགྱིས་པར་སླད་དྲོ་གྲོང་དུ་མཆིས་ན། ལྟུང་བར་འགྱུར་རོ། །ཞེས་གསུངས་\r
ན༑ བཙུན་པ། དགེ་སློང་གིས་དགེ་སློང་ལ་འཕྲིན་གྱིས་འཚལ་བར་བགྱིས་ཏེ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་\r
བ་དང་༑ གཅིག་ནས་གཅིག་ཏུ་བརྒྱུད་དེ་ཤེས་པར་བྱས་ཏེ་སོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་སྨྱོན་པ་ཞིག་ལ་འཚལ་བར་བགྱིས་ཏེ་\r
སླད་དྲོ་གྲོང་དུ་ཞུགས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་\r

\r
པ་དང་༑ ར་རོ་བ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པའི་དགེ་སློང་རྣམས་ལ་ཤེས་པར་བྱས་ཏེ་སོང་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྔགས་དང་ནམ་\r
མཁའ་སྐད་དང་ལུས། །དབེན་པ་དང་ནི་དགེ་སློང་མེད། །གཙུག་ལག་ཁང་དད་བསྐོར་བ་དང༌། །མཚམས་དང་མཚན་དང་བཞི་པ་དང༌། །ཁྱིམ་པ་བར་ཆད་དགེ་འདུན་དང༌། །བསླབ་པ་བྱིན་\r
དང་དགེ་སློང་མའོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་མཆིས་པའི་དགེ་སློང་མཆིས་བཞིན་དུ་འཚལ་བར་མ་བགྱིས་པར་མཆིས་ན། ཅིར་འགྱུར། ཉེས་\r
བྱས་སོ༑ ༑བཙུན་པ། དགེ་སློང་གིས་མཆིས་པའི་དགེ་སློང་མཆིས་བཞིན་དུ་འཚལ་བར་མ་བགྱིས་པར་ནམ་མཁའ་ལས་སླད་དྲོ་གྲོང་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་\r
སློང་འཕགས་པས་འཕགས་པའི་སྐད་དུ་དགེ་སློང་ལ་འཚལ་བར་བགྱིས་ཏེ་མཆིས་པ་དང༌། །དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་\r
མཐའ་འཁོབ་པའི་སྐད་དུ་འཚལ་བར་བགྱིས་ཏེ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་\r
སྐད་དུ་འཚལ་བར་བགྱིས་ཏེ་མཆིས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་འཚལ་བར་\r

\r
བགྱིས་ཏེ་མཆིས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་\r
དགེ་སློང་མཆིས་པ་ལ་འཚལ་བར་བགྱིས་ཏེ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ནས་འཚལ་བར་བགྱིས་ཏེ་གྲོང་\r
དུ་མཆིས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་དགེ་སློང་མཆིས་པ་ལ་འཚལ་བར་མ་བགྱིས་པར་སླད་དྲོ་གྲོང་དུ་མཆིས་ཀྱང་ནོངས་པར་མི་འགྱུར་བ་མཆིས་\r
སམ༑ ཨུ་པ་ལི། ཡོད་དེ། འདི་ལྟར་ཡང་དགེ་སློང་དེ་ནི། དགེ་སློང་མེད་པའི་གནས་ན་འདུག་པའོ། །བཙུན་པ། གྲོང་གི་ནང་ན་གཙུག་ལག་ཁང་ཞིག་མཆིས་སམ་བསྐོར་བར་གྱུར་པ་\r
དེ་ནས་འཚལ་བར་མ་བགྱིས་པར་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་ནམ་མཁའ་ལ་མཆིས་པས་ས་ལ་མཆིས་པ་ཞིག་ལ་འཚལ་བར་བགྱིས་ན། འཚལ་\r
བར་བགྱིས་པ་ཞེས་བགྱིའམ། ཨུ་པ་ལི། ཤེས་པར་བྱས་པ་ཞེས་བྱའོ། །དེ་བཞིན་དུ་ས་ལ་གནས་པས་ནམ་མཁའ་ལ་གནས་པ་དང༌། མཚམས་ཀྱི་ནང་ན་གནས་པས་མཚམས་ཀྱི་ཕྱི་\r
རོལ་ན་གནས་པ་ལ་འཚལ་བར་བགྱིས་ན། འཚལ་བར་བགྱིས་པ་ཞེས་བགྱིའམ། ཨུ་པ་ལི། ཤེས་པར་བྱས་པ་ཞེས་བྱའོ། །བཙུན་པ། དགེ་སློང་གིས་མཆིས་པའི་དགེ་སློང་འཚལ་\r

\r
བར་མ་བགྱིས་པར་སླད་དྲོ་གྲོང་དུ་མཆིས་པ་དང༌། མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་མཆིས་པ་དགེ་སློང་མ་ལ་འཚལ་བར་མ་\r
བགྱིས་པར་སླད་དྲོ་དབྱར་མོ་ཁང་ནས་གྲོང་དུ་མཆིས་པ་དང་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་སླད་དྲོ་ལ་སླད་དྲོར་འདུ་ཤེས་ཏེ་དགེ་\r
སློང་མཆིས་བཞིན་དུ་འཚལ་བར་མ་བགྱིས་པར་གྲོང་དུ་མཆིས་ན། ཅིར་འགྱུར། ལྟུང་བའོ། །དུས་མ་ལགས་པ་ལ་དུས་སུ་འདུ་ཤེས་ཏེ་མཆིས་ན། ཅིར་འགྱུར། ཉེས་པ་མེད་དོ། །དུས་ལ་\r
དུས་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །དུས་ལ་དུས་སུ་འདུ་ཤེས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་ཁྱིམ་པ་ཞིག་འཚལ་བར་བགྱིས་\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་\r
སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། སྔར་ཉེས་པ་བྱུང་\r
བ་དང༌། སྔར་འཁྲུགས་པ་དང༌། བསླབ་པ་བྱིན་པ་རྣམས་ལ་ཤེས་པར་བྱས་ཏེ་སོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་སླད་དྲོ་གྲོང་དུ་མཆིས་ཀྱང་ནོངས་\r

\r
པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དགེ་སློང་དེ་གཙུག་ལག་ཁང་དུ་བར་ཆད་བརྒྱད་ལས་གང་ཡང་རུང་བའི་བར་ཆད་གཅིག་བྱུང་བར་\r
གྱུར་པའོ། །བཙུན་པ། དགེ་འདུན་ཐམས་ཅད་དམ། སློབ་དཔོན་ནམ། མཁན་པོའམ། གཞན་ཡང་རུང་སྟེ། ཚངས་པ་མཚུངས་པར་སྤྱོད་པ་མཁས་པ་དག་དུས་མ་ལགས་པར་དགེ་\r
སློང་འཚལ་བར་མ་བགྱིས་པར་གྲོང་དུ་མཆིས་ན། དེ་དག་གིས་ཀྱང་འཚལ་བར་བགྱིའམ། ཨུ་པ་ལི། དེས་ཀྱང་ཤེས་པར་བྱོས་ཤིག །བཙུན་པ། སླབ་པ་སྩལ་བས་དགེ་སློང་\r
མཆིས་བཞིན་དུ་འཚལ་བར་མ་བགྱིས་པར་སླད་དྲོ་གྲོང་དུ་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་སློང་མ་མཆིས་པར་འཚལ་བཞིན་དུ་དབྱར་མོ་ཁང་ནས་གྲོང་\r
དུ་མཆིས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་\r
ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་རྒྱས་བཅོམ་\r
ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གྲོང་དུ་ཟས་ལ་མགྲོན་དུ་བོས་པ་དང༌། ཟས་སྔ་མའམ། ཕྱི་མ་ཡང་རུང་སྟེ།\r

\r
དེས་ཁྱིམ་བདག་དེ་ལ་འཚལ་བར་མ་བགྱིས་པར་གྲོང་གཞན་དུ་སོང་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ཟས་ལ་མགྲོན་དུ་བོས་པ་དང༌། འཕྲིན་གྱིས་ཁྱིམ་\r
བདག་འཚལ་བར་བགྱིས་ཏེ་གྲོང་གཞན་དུ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་\r
ཤེས་པར་བྱས་ཏེ་གྲོང་གཞན་དུ་སོང་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གྲོང་གཞན་དུ་ཟས་ལ་མགྲོན་དུ་བོས་པ་དང༌། ཟས་སྔ་མའམ། ཕྱི་མ་ཡང་\r
རུང་སྟེ། དེས་ཁྱིམ་བདག་སྨྱོན་པ་ཞིག་ལ་འཚལ་བར་མ་བགྱིས་པར་གྲོང་གཞན་དུ་མཆིས་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་\r
བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། འགྲོ་བ་གཞན་དུ་གནས་པ་རྣམས་ལ་ཤེས་པར་མ་བྱས་པར་གྲོང་\r
གཞན་དུ་སོང་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །སྔགས་དང་མཚན་དང་བདུན་པ་དང༌། །ཟས་དང་མགྲོན་དུ་བོས་པ་གཉིས། །མ་\r
ནིང་བསླབ་བྱིན་དགེ་སློང་མའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་འཚལ་བར་བགྱིས་ཏེ་གྲོང་དུ་མཆིས་པ་དང༌། ཁྱིམ་བདག་དེས་ཀྱང་འཕགས་པའི་སྐད་མ་\r

\r
འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་འཚལ་བར་བགྱིས་ཏེ་གྲོང་དུ་མཆིས་པ་དང༌། ཁྱིམ་བདག་དེས་ཀྱང་མཐའ་\r
འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་འཚལ་བར་བགྱིས་ཏེ་གྲོང་དུ་མཆིས་པ་དང༌། ཁྱིམ་བདག་གིས་ཀྱང་མཐའ་\r
འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་ཁྱིམ་བདག་འཚལ་བར་བགྱིས་ཏེ་གྲོང་དུ་མཆིས་པ་དང༌། ཁྱིམ་བདག་དེས་ཀྱང་\r
འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ལུས་ཀྱི་དམིགས་པས་ཁྱིམ་བདག་འཚལ་བར་བགྱིས་ཏེ་གྲོང་དུ་མཆིས་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ནས་འཚལ་བར་བགྱིས་ཏེ་གྲོང་དུ་མཆིས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་\r
གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་འཚལ་བར་བགྱིས་ནས་གྲོང་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་བདག་འཚལ་\r
བར་མ་བགྱིས་བར་གྲོང་དུ་མཆིས་པ་དང་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཁྱིམ་བདག་འཚལ་བར་མ་བགྱིས་པར་གྲོང་\r

\r
དུ་མཆིས་པ་དང་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་འཚལ་བར་མ་བགྱིས་པར་གྲོང་དུ་མཆིས་ན། ཅིར་\r
འགྱུར༑ ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་\r
ཤེས་ན༑ ཉེས་བྱས་སུ་འགྱུར་རོ། །བཙུན་པ། དགེ་སློང་གིས་ཟན་མ་གཏོགས་པར་དེ་ལས་གཞན་པའི་བཅའ་བ་དང༌། བཏུང་བ་དང༌། བཞིབ་པ་དང༌། བལྡག་པ་ལ་སོགས་པ་ལ་མགྲོན་\r
དུ་བོས་པ་དང༌། ཁྱིམ་བདག་འཚལ་བར་མ་བགྱིས་པར་གྲོང་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་བདག་འཚལ་བར་མ་བགྱིས་པ་གྲོང་\r
གཅིག་ཏུ་མཆིས་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། གྲོང་གཅིག་ཏུ་ཞུགས་ནས་གདུགས་ཚོད་ཡོལ་བར་བྱེད་པའོ། །བཙུན་པ། དགེ་སློང་ཞིག་\r
ཟ་མའམ། མ་ནིང་ངམ། མཚན་གཉིས་པས་མགྲོན་དུ་བོས་པ་དང༌། འཚལ་བར་མ་བགྱིས་པར་གྲོང་དུ་མཆིས་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་\r
ཟས་ལ་གྲོང་དུ་བོས་པ་དང༌། དེས་ཁྱིམ་བདག་འཚལ་བར་མ་བགྱིས་པར་གྲོང་དུ་མཆིས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ཟས་ལ་གྲོང་དུ་མགྲོན་དུ་བོས་པ་\r

\r
དང༌། དེས་ཁྱིམ་བདག་འཚལ་བར་མ་བགྱིས་པར་གྲོང་དུ་མཆིས་ན། ཅིར་འགྱུར། ཉེས་བྱས་སོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་\r
རྣམས་ལ་ཉེས་བྱས་སུ་འགྱུར་རོ། །མདོར་ན། སྔགས་དང་ནམ་མཁའ་དེ་བཞིན་ཏེ། །མཚན་དང་དེ་བཞིན་བཞི་པ་དང༌། །གྲོང་དང་སྟོང་པ་བསྐོར་བ་དང༌། །མ་བཞག་པ་དང་བཞག་པ་\r
འོ༑ ༑སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་རྒྱལ་པོ་རྒྱལ་རིགས་རྒྱལ་ཐབས་སྤྱི་བོ་ནས་བླུགས་\r
པའི་ཁྱིམ་དུ་ནམ་མ་ནངས་ཤིང་སྐྱ་རེངས་མ་ཤར་ལ། རིན་པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་སྒོ་གཏན་ནམ་སྒོ་གཏན་གྱི་ཉེ་འཁོར་ལས་འདས་ན། ལྟུང་\r
བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་ནམ་མ་ནངས་ཤིང་སྐྱ་རེངས་མ་ཤར་ལ། རིན་པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་སྔགས་\r
སམ་སྨན་གྱིས་བདག་མི་སྣང་བར་བསྒྱུར་ཏེ་སྒོ་གཏན་ཉི་ཚེ་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ནམ་མ་ནངས་ཤིང་སྐྱ་རེངས་མ་ཤར་ལ། རིན་\r
པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་ནམ་མཁའ་ལ་སྒོ་གཏན་ཉི་ཚེ་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ནམ་མ་ནངས་ཤིང་\r

\r
སྐྱ་རེངས་མ་ཤར་ལ། རིན་པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་སྒོ་གཏན་ཉི་ཚེ་འདའ་བར་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར།\r
ལྟུང་བའོ། །བཙུན་པ། དགེ་སློང་མས་སྒོ་གཏན་ཉི་ཚེ་འདའ་བར་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་སྐྱ་རེངས་མ་\r
ཤར་བ་ལ་མ་ཤར་བར་འདུ་ཤེས་ཏེ་རིན་པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་སྒོ་གཏན་ཉི་ཚེ་འདས་ན། ཅིར་འགྱུར། ལྟུང་བའོ། །མ་ཤར་བ་ལ་ཤར་བར་འདུ་\r
ཤེས་ཏེ་འདས་ན། ཅིར་འགྱུར། ཉེས་པ་མེད་དོ། །ཤར་བ་ལ་མ་ཤར་བར་འདུ་ཤེས་ཏེ་འདས་ན། ཉེས་བྱས་སོ། །ཤར་བ་ལ་ཤར་བར་འདུ་ཤེས་ཏེ་འདས་ན། ཉེས་པ་མེད་དོ། །བཙུན་\r
པ༑ དགེ་སློང་གིས་རིན་པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པ་ལ་མ་བསྡུས་པར་འདུ་ཤེས་ཏེ་སྒོ་གཏན་ཉི་ཚེ་འདས་ན། ཅིར་འགྱུར། ལྟུང་བའོ། །མ་བསྡུས་པ་ལ་\r
བསྡུས་པར་འདུ་ཤེས་ཏེ་འདས་ན། ཅིར་འགྱུར། ཉེས་པ་མེད་དོ། །བསྡུས་པ་ལ་མ་བསྡུས་པར་འདུ་ཤེས་ཏེ་འདས་ན། ཅིར་འགྱུར། ཉེས་བྱས་སོ། །བསྡུས་པ་ལ་བསྡུས་པར་འདུ་ཤེས་\r
ཏེ་འདས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་སྒོ་གཏན་ཉི་ཚེ་འདས་ན། ཅིར་འགྱུར། ལྟུང་བའོ། །མི་ལ་མི་མ་ལགས་པར་འདུ་\r

\r
ཤེས་ན༑ ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མི་མ་ལགས་པར་འདུ་\r
ཤེས་ན། ཅིར་འགྱུར། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་རྒྱལ་པོའི་ཁབ་མ་གཏོགས་པར་དེ་ལས་གཞན་པའི་གྲོང་དུ་ནམ་མ་ནངས་ཤིང་སྐྱ་རེངས་མ་ཤར་ལ།\r
རིན་པོ་ཆེའམ། རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ནམ་མ་ནངས་ཤིང་སྐྱ་རེངས་\r
མ་ཤར་ལ། རིན་པོ་ཆེའམ། རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་\r
ཡང་དགེ་སློང་དེས་རྒྱལ་པོའི་ཁབ་སྟོང་པར་སོང་བའོ། །བཙུན་པ། རྒྱལ་པོའི་ཕོ་བྲང་ཐམས་ཅད་བསྐོར་བར་གྱུར་ལ། ཕྱེད་གཡོགས་པའམ། མ་གཡོགས་པ་ཡང་རུང་སྟེ།\r
དེར་དགེ་སློང་དེས་ནམ་མ་ནངས་ཤིང་སྐྱ་རེངས་མ་ཤར་ལ། རིན་པོ་ཆེའམ། རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ལྟུང་བའོ། །\r
བཙུན་པ། དགེ་སློང་གིས་རྒྱལ་པོའི་ཁབ་ཐམས་ཅད་གཡོགས་པར་གྱུར་ལ། ཕྱེད་བསྐོར་བ་ཞིག་ཏུ་ནམ་མ་ནངས་སྐྱ་རེངས་མ་ཤར་ལ། རིན་པོ་ཆེའམ། རིན་པོ་ཆེར་\r

\r
གཏོགས་པ་རྣམས་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་ནམ་ནངས་ཏེ་སྐྱ་རེངས་ཤར་ལ། རིན་པོ་ཆེའམ། རིན་པོ་\r
ཆེར་གཏོགས་པ་རྣམས་བསྡུས་ནས་སྒོ་གཏན་ཉི་ཚེ་ལས་འདས་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་ནམ་མ་ནངས་སྐྱ་རེངས་མ་ཤར་བར་རིན་པོ་ཆེའམ།\r
རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ནམ་མ་ནངས་སྐྱ་རེངས་མ་ཤར་བར་རིན་པོ་ཆེའམ།\r
རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མིའི་འགྲོ་བ་མ་གཏོགས་པར་དེ་ལས་\r
འགྲོ་བ་གཞན་དུ་གནས་པ་རྣམས་ཀྱི་སྒོ་གཏན་གཅིག་པུ་ལས་འདས་ན། ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་ནམ་མ་ནངས་སྐྱ་རེངས་མ་ཤར་ལ། རིན་པོ་\r
ཆེའམ། རིན་པོ་ཆེར་གཏོགས་པ་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་ནམ་མ་ནངས་སྐྱ་རེངས་མ་ཤར་ལ། རིན་\r
པོ་ཆེའམ། རིན་པོ་ཆེར་གཏོགས་པ་རྣམས་མ་བསྡུས་པར་སྒོ་གཏན་ཉི་ཚེ་ལས་འདས་ན། ཅིར་འགྱུར། ལྟུང་བའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་\r

\r
ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌།།\r
འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ།\r
བཅོམ་ལྡན་འདས་ཀྱིས་ཡང་དགེ་སློང་གང་ཟླ་བ་ཕྱེད་ཕྱེད་ཅིང་སོ་སོར་ཐར་པའི་མདོ་བཤད་པ་ཀློག་པའི་ཚེ་འདི་སྐད་དུ། ཚེ་དང་ལྡན་པ། བདག་གིས་ཇི་ལྟར་ཆོས་འདི་དག་མདོ་སྡེར་\r
གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲ་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་འཕྲིན་གྱིས་འདི་སྐད་དུ། ཚེ་དང་\r
ལྡན་པ། བདག་གིས་ཇི་ལྟར་ཆོས་འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་མཆི་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་\r
ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་དེ་སྐད་སྨྲས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་སློང་\r
སྨྱོན་པ་ལ་འདི་སྐད་དུ། ཚེ་དང་ལྡན་པ་བདག་གིས་ཆོས་འདི་དག་མདོ་སྡེར་གཏོགས་ཤིང༌། མདོ་སྡེར་འདུས་པར་ད་གདོད་འཚལ་ཏོ། །ཞེས་མཆི་ན། ཅིར་འགྱུར། ཉེས་བྱས་\r

\r
སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། འགྲོ་བ་\r
གཞན་དུ་གནས་པའི་དགེ་སློང་རྣམས་ལ་འདི་སྐད་དུ། ཚེ་དང་ལྡན་པ། བདག་གིས་ཆོས་འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་མཆི་\r
ན༑ ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་དང༌། །སྔགས་དང་མཚན་དང་བཞི་པ་དང༌། །ཁྱིམ་པ་དག་ལ་སོགས་པ་རྣམས། །གཞན་\r
གྱི་ཕྱིར་དང་དགེ་སློང་མའོ། །བཙུན་པ། དགེ་སློང་འཕགས་པས་འཕགས་པའི་སྐད་དུ་འདི་སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་དག་མདོ་སྡེར་གཏོགས་ཤིང་\r
མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲ་བ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་\r
སྐད་དུ་དེ་སྐད་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་དེ་སྐད་སྨྲས་པ་དང༌། དགེ་\r
སློང་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་འདི་སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་\r

\r
དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་\r
སོ༑ ༑བཙུན་པ། དགེ་སློང་གིས་ལུས་ཀྱི་དམིགས་པས་ཚེ་དང་ལྡན་པ། བདག་གིས་འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་གོ་བར་\r
བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དབེན་པ་ལ་མི་དབེན་པར་འདུ་ཤེས་ཏེ་འདི་སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་དག་མདོ་སྡེར་\r
གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་འདི་\r
སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲས་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་དེ་སྐད་སྨྲ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དེ་སྐད་སྨྲ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར་\r
ལྟུང་བའོ། །བཙུན་པ། དགེ་སློང་གིས་བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་འདི་སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་དག་མདོ་སྡེར་\r

\r
གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །\r
བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །\r
བཙུན་པ། དགེ་སློང་གིས་ཁྱིམ་པ་ལ་འདི་སྐད་དུ། ཚེ་དང་ལྡན་པ། བདག་གིས་འདི་ལྟར་ཆོས་འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་སྨྲས་ན། ཅིར་\r
འགྱུར༑ ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་\r
ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་འཁྲུགས་པ་དང༌། སྔར་ཉེས་པ་བྱུང་བ་རྣམས་\r
ལ་སྨྲས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་དེ་སྐད་དུ་སྨྲས་ན། ཅིར་\r
འགྱུར༑ ཐམས་ཅད་ལྟུང་བར་འགྱུར་རོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློང་མ་དང༌། དགེ་ཚུལ་ཕ་རྣམས་ལ་འདི་སྐད་དུ། ཚེ་དང་ལྡན་པ། བདག་ནི། འདི་ལྟར་ཆོས་\r

\r
འདི་དག་མདོ་སྡེར་གཏོགས་ཤིང་མདོ་སྡེར་འདུས་པར་ད་གདོད་འཚལ་ཏོ། །ཞེས་མཆི་ན། །ཅིར་འགྱུར། ཉེས་བྱས་སུ་འགྱུར་རོ། །མདོར་ན། འཕྲིན་པ་\r
སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་བར་གྱུར་དང་སེམས་འཁྲུགས་དང༌། །ན་པ་འོན་པ་འགྲོ་བ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་\r
པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་རུས་པའམ། བ་སོའམ། རྭས་ཁབ་རལ་བགྱིས་ན། ལྟུང་བར་འགྱུར་རོ། །ཞེས་གསུངས་ན། བཙུན་\r
པ༑ དགེ་སློང་གིས་འཕྲིན་གྱིས་རུས་པའམ། བ་སོའམ། རྭ་ལས་ཁབ་རལ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་\r
ཟེར་བ་དང༌། གཅིག་ནས་གཅིག་ཏུ་བརྒྱུད་དེ་བྱེད་དུ་བཅུག་ན། ཉེས་བྱས་སོ། །དེ་བཞིན་དུ་སྨྱོན་པ་ལ་བྱེད་དུ་བཅུག་པ་དང༌། སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་\r
པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། གཞན་དང་གཞན་ཕྱིར་མ་ཟིན་མཚན། །\r
བཞི་པ་མི་རུང་བདུན་པ་དང༌། །དེ་བཞིན་མ་གཏོགས་ཐ་མའོ། །བཙུན་པ། དགེ་སློང་གིས་རུས་པའམ། བ་སོའམ། རྭ་ལས་ཁབ་རལ་གཞན་གྱིས་བརྩམས་པ་ལགས་པར་བགྱིས་ན།\r

\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱི་སླད་དུ་ཁབ་རལ་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་མ་ལགས་པར་བགྱིས་ཏེ་བོར་ན། ཅིར་\r
འགྱུར༑ ཉེས་བྱས་སོ། །བཙུན་པ། དགེ་སློང་གིས་རུས་པའམ། བ་སོའམ། རྭ་ལས་ཁབ་རལ་བགྱིད་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་\r
མས་རུས་པའམ། བ་སོའམ། རྭ་ལས་ཁབ་རལ་བགྱིད་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་མི་ལ་མིར་འདུ་ཤེས་ཏེ་ཁབ་རལ་བགྱིད་དུ་\r
སྩལ་ན། ཅིར་འགྱུར། ལྟུང་བའོ། །མི་ལ་མི་མ་ཡིན་པར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མིར་འདུ་ཤེས་ན། ཉེས་བྱས་སུ་འགྱུར་རོ། །མི་མ་ཡིན་པ་ལ་མི་མ་ཡིན་པར་\r
འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་རུས་པའམ། བ་སོའམ། རྭ་ལས་ཁབ་རལ་བགྱིད་དུ་སྩལ་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་\r
དེ༑ མི་རུང་བ་ལས་བྱས་པའོ། །བཙུན་པ། བསྙེན་པར་མ་རྫོགས་པ་ན་བརྩམས་ལ་བསྙེན་པར་མ་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བརྩམས་ལ་བསྙེན་\r
པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བརྩམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་\r

\r
ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བརྩམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ།།\r
བསྙེན་པར་རྫོགས་པ་ན་བརྩམས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁབ་རལ་མ་གཏོགས་པར་དེ་ལས་གཞན་པའི་ཡོ་བྱད་\r
རྣམས་རུས་པའམ། བ་བསོའམ། རྭ་ལས་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་རུས་པའམ། བ་སོའམ། རྭ་ལས་ཁབ་རལ་བགྱིད་དུ་\r
སྩལ་ན། ཅིར་འགྱུར། ལྟུང་བའོ། །དགེ་སློང་མས་བྱེད་དུ་བཅུག་ནའང་ལྟུང་བར་འགྱུར་རོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བགྱིད་དུ་སྩལ་ན། ཅིར་\r
འགྱུར༑ ཉེས་བྱས་སོ། །མདོར་ན། གཞན་གྱིས་གཞན་ཕྱིར་མ་ཟིན་དང༌། །མཚན་དང་དེ་བཞིན་བཞི་པ་དང༌། །ཁྱིམ་པ་དག་ལ་སོགས་པ་རྣམས། །མི་རུང་བ་དང་བདུན་པའོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་འདུན་གྱི་ཁྲིའམ། ཁྲིའུ་བགྱིད་ན། བུ་གར་གཞུག་པ་མ་\r
གཏོགས་པར་རྐང་པ་བདེ་བར་གཤེགས་པའི་སོར་བརྒྱད་ལས་ལྷག་པར་བགྱིས་ནས་བཅངས་ན། ལྟུང་བར་འགྱུར་རོ། །ཞེས་གསུངས་ན། བཙུན་པ། དགེ་སློང་གིས་བདེ་བར་གཤེགས་\r

\r
པའི་སོར་བརྒྱད་ལས་ལྷག་པར་གཞན་གྱིས་བརྩམས་པ་ལགས་པར་བགྱིས་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཞན་གྱིས་སླད་དུ་བགྱིད་དུ་སྩལ་ན། ཅིར་འགྱུར་རོ། །ཉེས་བྱས་སོ། །\r
བཙུན་པ། མ་ལགས་པར་བགྱིས་ཏེ་བོར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ལས་ལྷག་པར་བགྱིད་དུ་སྩོལ་བ་ན་མཚན་\r
འཕོས་ཏེ་དགེ་སློང་མར་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་མས་དགེ་འདུན་གྱི་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ཀྱི་ཚད་ལས་འདས་པར་བགྱིད་དུ་སྩོལ་པ་\r
ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ལྟུང་བའོ། །བཙུན་པ། དགེ་སློང་གིས་དགེ་འདུན་གྱི་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ཀྱི་ཚད་ལས་ལྷག་པ་ལ་ལྷག་པར་\r
འདུ་ཤེས་ཏེ་བགྱིད་དུ་སྩལ་ན། ཅིར་འགྱུར། ལྟུང་བའོ། །ལྷག་པ་ལ་མ་ལྷག་པར་འདུ་ཤེས་ཏེ་བྱེད་དུ་བཅུག་ན། ཉེས་པ་མེད་དོ། །མ་ལྷག་པ་ལ་ལྷག་པར་འདུ་ཤེས་ཏེ་བགྱིད་དུ་སྩལ་ན།\r
ཅིར་འགྱུར། ཉེས་བྱས་སོ། །མ་ལྷག་པ་ལ་མ་ལྷག་པར་འདུ་ཤེས་ན། ཉེས་པ་མེད་དོ། །བཙུན་པ། དགེ་སློང་གིས་དགེ་འདུན་གྱི་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ཀྱི་\r
ཚད་ལས་ལྷག་པར་ཁྱིམ་པ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་ནས་རྒྱས་པར་བསླབ་པ་བྱིན་པའི་བར་བྱེད་དུ་\r

\r
བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ལས་ལྷག་པར་\r
བགྱིད་དུ་སྩལ་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མི་རུང་བ་བྱེད་དུ་བཅུག་པའོ། །བཙུན་པ། བསྙེན་པར་མ་རྫོགས་པ་ན་དགེ་འདུན་གྱི་ཁྲིའམ། ཁྲིའུ་\r
བདེ་བར་གཤེགས་པའི་སོར་བརྒྱད་ཀྱི་ཚད་ལས་ལྷག་པར་བརྩམས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བརྩམས་ལ་བསྙེན་པར་\r
རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བརྩམས་ལ་བསྙེན་པར་རྫོགས་ཏེ་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r
བརྩམས་ལ་བསྙེན་པར་རྫོགས་ཀར་གྲུབ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བརྩམས་ལ་བསྙེན་པར་རྫོགས་ནས་གྲུབ་ན། ཅིར་འགྱུར། ཉེས་བྱས་སོ། །བསྙེན་\r
པར་རྫོགས་པ་ན་བརྩམས་ལ་བསྙེན་པར་རྫོགས་པ་ན་གྲུབ་ན། ཅིར་འགྱུར། ལྟུང་བའོ། །བསྙེན་པར་རྫོགས་པ་ན་བརྩམས་ལ་བསྙེན་པར་མ་རྫོགས་པར་གྲུབ་ན། ཅིར་འགྱུར།\r
ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བའོ། །བཙུན་\r

\r
པ༑ དགེ་སློང་གིས་དགེ་འདུན་གྱི་ཁྲིའམ། ཁྲིའུ་བདེ་བར་གཤེགས་པའི་སོར་བརྒྱད་ཀྱི་ཚད་ལས་ལྷག་པར་འཕྲིན་གྱིས་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་\r
སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་ཁྲིའམ།\r
ཁྲིའུ་བདེ་བར་གཤེགས་པའི་སོར་བརྒྱད་ཀྱི་ཚད་ལས་ལྷག་པར་སྨྱོན་པ་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་\r
པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་བྱེད་དུ་བཅུག་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་དགེ་འདུན་གྱི་ཁྲིའམ།\r
ཁྲིའུ་བདེ་བར་གཤེགས་པའི་སོར་བརྒྱད་ཀྱི་ཚད་ལས་ལྷག་པར་བགྱིད་དུ་སྩལ་ན། ཅིར་འགྱུར། ལྟུང་བའོ། །དགེ་སློང་མས་བགྱིད་དུ་སྩལ་ན། ཅིར་འགྱུར། ལྟུང་བའོ། །དགེ་སློབ་མ་\r
དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་བགྱིད་དུ་སྩལ་ན། ཅིར་འགྱུར། ཉེས་བྱས་སོ། །ཇི་ལྟར་བསླབ་པའི་གནས་ཀྱིས་ལེའུ་འདི་ཇི་ལྟ་བ་དེ་བཞིན་དུ་ལྷུང་བཟེད་དང༌། གདིང་\r
བ་དང༌། གཡན་པ་དགབ་པ་དང༌། གོས་དབྱར་གྱི་རས་ཆེན་དང༌། བདེ་བར་གཤེགས་པའི་ཆོས་གོས་ཀྱང་དེ་བཞིན་དུ་བརྗོད་པར་བྱའོ། །འདུལ་བ་གཞུང་དམ་པ་ལས། ལྟུང་བ་རྣམས་\r

\r
རྫོགས་སོ།། །།འདུལ་བ་གཞུང་དམ་པ་བམ་པོ་བཅོ་ལྔ་པ། མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་དང༌། །མི་\r
རུང་བ་དང་མཚན་དང་ནི། །བཞི་པ་བདུན་པ་དེ་བཞིན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་ཡང་དགེ་སློང་གང་གཉེན་\r
མ་ལགས་པའི་དགེ་སློང་མ་སྲང་ན་བསོད་སྙོམས་སྤྱོད་པ་ལས་བཅའ་བ་དང༌། བཟའ་བ་བླངས་ཏེ་འཚལ་ན། སོ་སོར་བཤགས་པ་ཞེས་གསུངས་ན། བཙུན་པ། དགེ་སློང་གིས་དགེ་སློང་\r
མ་སྨྱོན་མ་སྲང་ན་མཆིས་པ་ལས་བདག་གི་སུག་པས་བསོད་སྙོམས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སེམས་འཁྲུགས་པ་དང༌། ནད་ཀྱིས་\r
གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། འགྲོ་བ་གཞན་དུ་གནས་པ་རྣམས་ལས་བསོད་སྙོམས་བླངས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །\r
བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་སྲང་ན་མཆིས་པ་ལས་བདག་གི་སུག་བས་བསོད་སྙོམས་བླངས་ཏེ་འཚལ་ཀྱང་ནོངས་པ་ལྟུང་བར་མི་འགྱུར་བ་མཆིས་\r
སམ། ཨུ་པ་ལི། ཡོད་དེ། མི་རུང་བའི་ཟས་ཟོས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་གིས་གཉེན་མ་ལགས་པའི་དགེ་སློང་མ་བསོད་སྙོམས་སྤྱོད་ཅིང་སྲང་ན་མཆིས་\r

\r
པ་ལས་བདག་གི་སུག་བས་བཅའ་བ་དང༌། བཟའ་བ་བླངས་ཏེ་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་གཉེན་མ་\r
ལགས་པའི་དགེ་སློང་མ་བསོད་སྙོམས་སྤྱོད་ཅིང་སྲང་ན་མཆིས་པ་དེ་ལས་བདག་གི་སུག་པས་བསོད་སྙོམས་བླངས་ཏེ་འཚལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར།\r
ཉེས་བྱས་སོ། །བཙུན་པ། དགེ་སློང་གིས་བསྙེན་པར་རྫོགས་པར་འདུ་ཤེས་ཏེ་དེ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱའོ། །བསྙེན་པར་\r
རྫོགས་པ་ལ་བསྙེན་པར་མ་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སོ། །བསྙེན་པར་མ་རྫོགས་པ་ལ་བསྙེན་\r
པར་མ་རྫོགས་པར་འདུ་ཤེས་ན། ཉེས་བྱས་སོ། །དེ་བཞིན་དུ་མི་ལ་མིར་འདུ་ཤེས་པ་ལ་ཡང་བཞིར་བྱའོ། །བཙུན་པ། བསྙེན་པར་མ་རྫོགས་པ་ན་བླངས་ལ་བསྙེན་པར་མ་རྫོགས་པ་ན་འཚལ་\r
ན༑ ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་མ་རྫོགས་པ་ན་བླངས་ལ་བསྙེན་\r
པར་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་བླངས་ལ་བསྙེན་པར་རྫོགས་ཀར་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་ཀར་\r

\r
བླངས་ལ་བསྙེན་པར་རྫོགས་ཏེ་འཚལ་ན། ཅིར་འགྱུར། ཉེས་བྱས་སོ། །བསྙེན་པར་རྫོགས་པ་ན་བླངས་ལ་བསྙེན་པར་རྫོགས་པ་ན་འཚལ་ན། ཅིར་\r
འགྱུར། སོ་སོར་བཤགས་པར་བྱའོ། །བསྙེན་པར་རྫོགས་པ་ན་བླངས་ལ་བསྙེན་པར་མ་རྫོགས་པ་ན་འཚལ་ན། ཅིར་འགྱུར། ཉེས་བྱས་སོ། །མདོར་ན། ཟས་དང་སྔགས་\r
ཀྱང་དེ་བཞིན་ཏེ། །གཞན་གྱིས་གཞན་གྱི་མ་ནིང་དང༌། །མ་ནིང་མ་ལ་སོགས་པ་དང༌། །བསླབ་པ་བྱིན་དང་དགེ་སློང་མའོ། །བཙུན་པ། དགེ་སློང་གིས་ཟས་མ་གཏོགས་པ་དེ་ལས་\r
གཞན་པའི་བཅའ་བ་དང༌། བཏུང་བ་དང༌། བཞིབ་པ་དང༌། བལྡག་པ་ལ་སོགས་པ་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་གཉེན་མ་\r
ལགས་པའི་དགེ་སློང་མ་སྲང་དུ་ཞུགས་པ་ལས་བསོད་སྙོམས་གཞན་གྱི་སླད་དུ་བླངས་ཏེ་བདག་ཉིད་ཀྱིས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་\r
གཉེན་མ་ལགས་པའི་དགེ་སློང་མ་ལས་བསོད་སྙོམས་བླངས་ཏེ་འཚལ་ཀྱང་ནོངས་པ་སོ་སོར་བཤགས་པར་མི་བྱ་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་\r
དགེ་སློང་དེ་སྲང་ན་འདུག་པར་གྱུར་ལ། དགེ་སློང་མ་དབྱར་མོ་ཁང་ངམ། གྲོང་ན་འདུག་པས་བྱིན་ན། ཉེས་བྱས་སུ་འགྱུར་རོ། །བཙུན་པ། དགེ་སློང་མས་དགེ་སློང་མ་ནིང་སྲང་ན་\r

\r
མཆིས་པ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་མ་ནིང་མོ་སྲང་ན་མཆིས་པ་ལས་བསོད་སྙོམས་བླངས་ཏེ་འཚལ་ན།\r
ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་ནས་རྒྱས་པར་སྔར་འཁྲུགས་པའི་བར་དུ་བསོད་སྙོམས་བླངས་ཏེ་ཟོས་ན་ཡང་ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་\r
སློང་གིས་དགེ་འདུན་གྱི་དབྱེན་བགྱིས་པ་དང༌། ཉེས་བར་ཕྱོགས་པ་དང༌། བསླབ་པ་སྩལ་བའི་དགེ་སློང་མ་སྲང་ན་མཆིས་པ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། སོ་སོར་བཤགས་པའོ། །\r
བཙུན་པ། དགེ་སློང་གིས་དགེ་སློང་མ་དང༌། དགེ་ཚུལ་མ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། བསླབ་པ་སྩལ་པས་གཉེན་མ་ལགས་པའི་དགེ་སློང་མ་\r
སྲང་ན་མཆིས་པ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱའོ། །བཙུན་པ། དགེ་སློང་མས་གཉེན་མ་ལགས་པའི་དགེ་སློང་སྲང་ན་མཆིས་པ་ལས་བསོད་\r
སྙོམས་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱའོ། །དགེ་ཚུལ་ཕ་ལས་བསོད་སྙོམས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །ཇི་ལྟར་དགེ་སློང་གིས་སོ་སོར་\r
བཤགས་པར་བྱ་བ་དེ་བཞིན་དུ་དགེ་སློང་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་\r

\r
ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། །སྙོམས་ཞུགས་འགྲོ་བ་ཐ་མའོ། །སངས་\r
རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་སློང་དེ་དག་གིས་དགེ་སློང་མ་དེ་དག་ལ་འདི་སྐད་ཅེས། སྲིང་མོ། །དགེ་སློང་དག་\r
ཟན་ཟོས་ཀྱི་བར་དུ་སྡོད་ཅིག །ཅེས་སྨྲོས་ཤིག །དགེ་སློང་འགའ་ཞིག་གིས་ཀྱང་དགེ་སློང་མ་དེ་ལ་དེ་སྐད་སྨྲ་བར་མ་སྤོབས་ན། སོ་སོར་བཤགས་པར་བྱའོ། །ཞེས་གསུངས་ན། བཙུན་པ།\r
དགེ་སློང་གིས་འཕྲིན་གྱིས་བསྒོས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་\r
བསྒོས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མ་སྨྱོན་མ་ཤོམ་ཞིང་མཆིས་པ་ལས་དགེ་སློང་དེ་དག་གིས་མ་བསྒོ་བར་འཚལ་ན། ཅིར་འགྱུར། ཉེས་བྱས་སོ། །\r
དེ་བཞིན་དུ་དགེ་སློང་མ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་མ་དང༌། འོན་མ་དང༌། འགྲོ་བ་གཞན་དུ་གནས་པ་རྣམས་ལ་མ་བསྒོ་བར་ཟོས་ན།\r
ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་མས་དགེ་སློང་དག་གི་སླད་དུ་ཤོམ་པ་ན་གཉིད་ཀྱིས་ལོག་པ་ལ་དགེ་སློང་དེ་དག་གིས་ལོག་བཞིན་དུ་བསྒོས་ཏེ་འཚལ་ན། ཅིར་\r

\r
འགྱུར༑ ཉེས་བྱས་སོ། །དེ་བཞིན་དུ་ར་རོ་བ་དང༌། མྱོས་པ་དང༌། སྙོམས་པར་ཞུགས་པ་རྣམས་ལ་བསྒོས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། སྐད་དང་ལུས་དང་དབེན་པ་\r
དང་༑ །སྔགས་དང་མཚན་དང་བཞི་པ་དང༌། །མི་རུང་ཟས་དང་ཁྱིམ་པ་དང༌། །བསླབ་པ་བྱིན་དང་དགེ་སློང་ངོ༌། །བཙུན་པ། དགེ་སློང་འཕགས་པས་འཕགས་པའི་སྐད་དུ་དགེ་སློང་མ་ལ་བསྒོ་\r
བ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །འཕགས་པས་མཐའ་འཁོབ་པའི་སྐད་དུ་བསྒོ་བ་དང༌། དགེ་སློང་མ་དེས་ཀྱང་མཐའ་འཁོབ་\r
པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །མཐའ་འཁོབ་པས་མཐའ་འཁོབ་པའི་སྐད་དུ་བསྒོ་བ་དང༌། དགེ་སློང་མ་དེས་ཀྱང་མཐའ་འཁོབ་པའི་སྐད་མ་འཚལ་ན། ཅིར་འགྱུར།\r
ཉེས་བྱས་སོ། །མཐའ་འཁོབ་པས་འཕགས་པའི་སྐད་དུ་བསྒོ་སྟེ་འཚལ་བ་དང༌། དགེ་སློང་མ་དེས་ཀྱང་འཕགས་པའི་སྐད་མ་འཚལ་ན། ཅིར་འགྱུར། ཉེས་བྱས་སོ། །བཙུན་པ།\r
དགེ་སློང་གིས་ལུས་ཀྱི་དམིགས་པས་བསྒོ་སྟེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་དག་གིས་དགེ་སློང་མ་ཤོམ་པ་དབེན་པ་ལ་མི་དབེན་པར་འདུ་ཤེས་ཏེ་\r
བསྒོ་ནས་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་ཏེ་དགེ་སློང་མ་ལ་མ་བསྒོས་ན། ཅིར་འགྱུར། ཉེས་བྱས་སོ།།\r

\r
བཙུན་པ། དགེ་སློང་གིས་དགེ་སློང་མ་ཤོམ་པའི་ཚེ་མ་བསྒོ་བར་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་\r
པ༑ དགེ་སློང་མས་དགེ་སློང་གི་སླད་དུ་ཤོམ་པའི་ཆེ་ན་མ་བསྒོས་པར་འཚལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དགེ་སློང་མ་\r
བསྙེན་པར་རྫོགས་པ་ལ་བསྙེན་པར་རྫོགས་པར་འདུ་ཤེས་ཏེ་མ་བསྒོས་པར་འཚལ་ན། ཅིར་འགྱུར། སོ་སོར་བཤགས་པར་བྱའོ། །བསྙེན་པར་རྫོགས་མ་ལ་བསྙེན་པར་མ་རྫོགས་པར་\r
འདུ་ཤེས་ཏེ་མ་བསྒོས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་མ་ལ་བསྙེན་པར་རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བསྙེན་པར་མ་རྫོགས་མ་ལ་བསྙེན་པར་མ་\r
རྫོགས་པར་འདུ་ཤེས་ན། ཉེས་བྱས་སུ་འགྱུར་རོ། །བཙུན་པ། དགེ་སློང་མས་མི་རུང་བའི་ཟས་སྦྱོར་ཅིག་པར་ཤོམ་ཞིང་མཆིས་པ་ན། དེ་ལ་དགེ་སློང་དག་གིས་མ་བསྒོས་པར་འཚལ་ན་\r
ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་ཟན་མ་གཏོགས་པར་དེ་ལས་གཞན་པའི་བཅའ་བ་དང༌། བཏུང་བ་དང༌། བཟའ་བ་དང༌། བལྡག་པ་ལ་སོགས་པ་སྦྱོར་ཅིག་པར་\r
ཤོམ་ཞིང་མཆིས་པ་ན། དེ་ལ་དགེ་སློང་དག་གིས་མ་བསྒོས་པར་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་ཁྱིམ་པ་མོ་ཞིག་ཤོམ་པའི་ཚེ་མ་བསྒོས་པར་འཚལ་\r

\r
ན༑ ཅིར་འགྱུར། ཉེས་བྱས་སོ། །དེ་བཞིན་དུ་དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་\r
ཅན་དང༌། མུ་སྟེགས་ཅན་དུ་སོང་བ་དང༌། རྒྱུན་གནས་དང༌། སོ་སོར་གནས་པ་དང༌། མི་གནས་པ་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ཤོམ་པ་ན་མ་བསྒོས་པར་ཟས་ཟོས་ན། ཐམས་\r
ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་གིས་དགེ་འདུན་གྱི་དབྱེན་བགྱིས་པ་མོ་དང༌། ཉེ་བར་ཕྱོགས་པ་མོ་དང༌། བསླབ་པ་སྩལ་པ་མོ་རྣམས་ཀྱིས་བསྒོ་བར་འཚལ་ན། ཅིར་འགྱུར། སོ་\r
སོར་བཤགས་པར་བྱའོ། །བཙུན་པ། དགེ་སློང་གིས་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕས་བསྒོ་བ་འཚལ་ན། ཅིར་འགྱུར། ཉེས་བྱས་སོ། །བཙུན་པ།\r
བསླབ་པ་སྩལ་པས་དགེ་སློང་མས་བསྒོ་བའི་ཟས་འཚལ་ན། ཅིར་འགྱུར། སོ་སོར་བཤགས་པར་བྱའོ། །བཙུན་པ། དགེ་སློང་མས་བསྒོ་བའི་ཟས་འཚལ་ན། ཅིར་འགྱུར། སོ་སོར་བཤགས་\r
པར་བྱའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་འགྱུར་རོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་\r
འཁྲུགས་ན་བ་དང༌། །འོན་པ་དང་ནི་གླེན་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་དགེ་འདུན་ལ་སློབ་པའི་གྲོང་དུ་གྱུར་པ་དེ་ལ་བསླབ་\r

\r
པའི་སྡོམ་པ་སྩལ་བ་ལས། ཡང་དགེ་སློང་གང་གིས་སློབ་པའི་གྲོང་ལ་བསླབ་པའི་སྡོམ་པ་བཅས་པ་དེ་ལྟ་བུ་ལས་རང་གི་སུག་པས་བཅའ་བ་དང༌། བཟའ་བ་བླངས་ཏེ་\r
འཚལ་ན། སོ་སོར་བཤགས་པར་བགྱིའོ། །ཞེས་གསུངས་ན། བཙུན་པ། དགེ་སློང་གིས་བསླབ་པའི་སྡོམ་པ་སྩལ་བ་ལས་འཕྲིན་གྱིས་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་བླངས་ཏེ་ཟོས་ན། ཐམས་ཅད་ཉེས་བྱས་སུ་འགྱུར་རོ། །བཙུན་པ། དགེ་སློང་\r
གིས་བསླབ་པའི་སྡོམ་པ་སྩལ་པས་སྨྱོན་པའི་གྲོང་ནས་བཟའ་བ་དང༌། བཅའ་བ་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་\r
དང་༑ གླེན་པ་དང༌། ལྐུགས་པ་དང༌། འོན་པ་དང༌། མ་ནིང་མོ་དང༌། མ་ནིང་དང༌། འགྲོ་བ་གཞན་དུ་གནས་པ་རྣམས་ལས་བཅའ་བ་དང༌། བཟའ་བ་བླངས་ཏེ་ཟོས་ན། ཐམས་ཅད་ཉེས་བྱས་\r
སུ་འགྱུར་རོ། །མདོར་ན། གཞན་གྱིས་གཞན་ཕྱིར་དེ་བཞིན་ཏེ། །སྔགས་དང་ཟས་དང་མི་རུང་པ། །མགྲོན་པོས་མཚན་ཡང་དེ་བཞིན་ཏེ། །དེ་ལྟར་བཞི་པོ་དགེ་སློང་མའོ། །བཙུན་པ། དགེ་\r
སློང་གིས་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་བ་གཞན་གྱིས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསླབ་པའི་སྡོམ་པ་\r

\r
སྩལ་པའི་གྲོང་ནས་གཞན་གྱི་སླད་དུ་བཅའ་བ་དང༌། བཟའ་བ་བླངས་ཏེ་བདག་ཉིད་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་སྔགས་སམ་སྨན་གྱིས་བདག་མི་སྣང་བར་བསྒྱུར་\r
ཏེ་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསླབ་པའི་སྡོམ་པ་སྩལ་པའི་གྲོང་ནས་ཟན་མ་གཏོགས་\r
པར་དེ་ལས་གཞན་པའི་བཅའ་བ་དང༌། བཏུང་བ་དང༌། ཞིབ་པ་དང༌། བལྡག་པ་ལ་སོགས་པ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསླབ་པའི་སྡོམ་པ་སྩལ་པའི་གྲོང་\r
ནས་མི་རུང་བའི་ཟས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་བསླབ་པའི་སྡོམ་པ་སྩལ་པའི་གྲོང་ནས་བདག་གི་སུག་པས་བཅའ་བ་དང༌། བཟའ་བ་བླངས་ཏེ་\r
འཚལ་ཀྱང་ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་དགེ་སློང་གྲོང་དུ་སྔར་མགྲོན་དུ་བོས་པར་གྱུར་ལ། དེའི་འོག་ཏུ་དགེ་འདུན་གྱི་བསླབ་པའི་སྡོམ་པ་བྱིན་\r
པར་འགྱུར་པའོ། །བཙུན་པ། དགེ་སློང་གིས་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་བ་འཚལ་པ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། སོ་སོར་བཤགས་\r
པར་བྱའོ། །བཙུན་པ། དགེ་སློང་མས་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་བ་འཚལ་པ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སོ་སོར་བཤགས་པར་\r

\r
བྱའོ༑ ༑བཙུན་པ། དགེ་སློང་གིས་བསླབ་པའི་སྡོམ་པ་སྩལ་པའི་གྲོང་ནས་སྩལ་བར་འདུ་ཤེས་ཏེ་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། སོ་སོར་\r
བཤགས་པར་བྱའོ། །སྩལ་པ་ལ་མ་སྩལ་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །མ་སྩལ་པ་ལ་སྩལ་པར་འདུ་ཤེས་ཏེ་འཚལ་ན། ཅིར་འགྱུར། ཉེས་བྱས་སོ། །མ་སྩལ་པ་\r
ལ་མ་སྩལ་པར་འདུ་ཤེས་ཏེ་འཚལ་ན། ཅིར་འགྱུར། ཉེས་པ་མེད་དོ། །བཙུན་པ། དགེ་སློང་གིས་བསླབ་པའི་སྡོམ་པ་སྩལ་བའི་གྲོང་ནས་མི་ལ་མིར་འདུ་ཤེས་ནས་བཅའ་བ་དང༌། བཟའ་བ་\r
ཞིག་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱའོ། །མི་ལ་མི་ལགས་པར་འདུ་ཤེས་ན། ཅིར་འགྱུར། ཉེས་བྱས་སོ། །མི་མ་ལགས་པ་ལ་མིར་འདུ་ཤེས་ན། ཅིར་འགྱུར། ཉེས་\r
བྱས་སོ། །མི་མ་ལགས་པ་ལ་མི་མ་ལགས་པར་འདུ་ཤེས་ན། ཅིར་འགྱུར། ཉེས་བྱས་སུ་འགྱུར་རོ། །བཙུན་པ། བསླབ་པ་སྩལ་པས་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་\r
བ་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱའོ། །བཙུན་པ། དགེ་སློང་མས་བསླབ་པའི་སྡོམ་པ་སྩལ་པའི་གྲོང་ནས་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར།\r
སོ་སོར་བཤགས་པར་བྱའོ། །དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཀྱིས་འཚལ་ན། ཅིར་འགྱུར། ཉེས་བྱས་སོ། །མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་\r

\r
དང་གཅིག་ནས་གཅིག །སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་འགྲོ་བ་འོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་\r
དགེ་འདུན་དགོན་པ་ལ་གནས་པར་གྱུར་པ་ན་དོགས་པ་དང་བཅས་པར་འཚལ། འཇིགས་པ་དང་བཅས་པར་འཚལ། འཇིགས་ཤིང་སྐྲག་པ་དང་བཅས་པར་འཚལ་བཞིན་དུ་ཡང་དགེ་སློང་གིས་དེ་\r
ལྟ་བུར་དགེ་འདུན་དགོན་པ་ལ་གནས་ཤིང་དོགས་པ་དང་བཅས་པར་འཚལ། འཇིགས་པ་དང་བཅས་པ་འཚལ། འཇིགས་ཤིང་སྐྲག་པ་དང་བཅས་པར་འཚལ་བཞིན་དུ་ཀུན་དགའ་ར་བའི་\r
སླད་རོལ་ནས་བཅའ་བ་དང༌། བཟའ་བ་བླངས་ཏེ་ཀུན་དགའ་ར་བའི་ནང་ན་བཅའ་བ་དང༌། བཟའ་བ་འཚལ་ན། སོ་སོར་བཤགས་པར་བགྱི་བའོ། །ཞེས་གསུངས་ན། བཙུན་པ། དགེ་སློང་གིས་དེ་ལྟ་\r
བུར་དགོན་པ་ལ་གནས་པ་ན། ཀུན་དགའ་ར་བའི་སླད་རོལ་ནས་བཅའ་བ་དང༌། བཟའ་བ་བླངས་ཏེ་ཀུན་དགའ་ར་བའི་ནང་ན་བཅའ་བ་དང༌། བཟའ་བ་འཕྲིན་གྱིས་བླངས་ཏེ་འཚལ་ན། ཅིར་འགྱུར།\r
ཉེས་བྱས་སོ། །དེ་བཞིན་དུ་སྤྲིང་ཡིག་དང༌། ལག་བརྔ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་ནས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་\r
བུར་དགོན་པ་ལ་གནས་པ་ན། ཀུན་དགའ་ར་བའི་སླད་རོལ་ནས་སྨྱོན་པ་ཞིག་ལས་བཅའ་བ་དང༌། བཟའ་བ་རྣམས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །དེ་བཞིན་དུ་སེམས་འཁྲུགས་པ་\r

\r
དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། མ་ནིང་དང༌། མ་ནིང་མོ་དང༌། མཚན་གཉིས་པ་དང༌། འགྲོ་བ་གཞན་དུ་གནས་པ་རྣམས་\r
ལས་ཀུན་དགའ་ར་བའི་སླད་རོལ་ནས་བཅའ་བ་དང༌། བཟའ་བ་བླངས་ཏེ་ཟས་ན། ཐམས་ཅད་ཉེས་བྱས་སུ་འགྱུར་རོ། །མདོར་ན། གཞན་གྱིས་གཞན་ཕྱིར་དེ་བཞིན་ཏེ། །སྔགས་དང་ཟས་དང་མི་རུང་\r
དང་༑ ༑རབ་ཏུ་རྟོགས་དང་དེ་བཞིན་དུ། །རྐུན་པོ་མཚན་དང་བཞི་པའོ། །བཙུན་པ། དགེ་སློང་དེ་ལྟ་བུར་དགོན་པ་ལ་གནས་པ་ན། ཀུན་དགའ་ར་བའི་ནང་དུ་གཞན་གྱིས་བཅའ་བ་དང༌། བཟའ་བ་བླངས་\r
ཏེ་བདག་ཉིད་ཀྱིས་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་བུར་དགོན་པ་ལ་གནས་པ་ན། གཞན་དག་གི་སླད་དུ་བཅའ་བ་དང༌། བཟའ་བ་བདག་ཉིད་ཀྱིས་བླངས་\r
ཏེ་ཀུན་དགའ་ར་བའི་ནང་དུ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་བུར་དགོན་པ་ལ་གནས་པ་ན། སྔགས་སམ་སྨན་གྱིས་བདག་ཉིད་མི་སྣང་བར་བསྒྱུར་ཏེ་ཀུན་དགའ་\r
ར་བའི་ནང་ན་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་བུར་དགོན་པ་ལ་གནས་པ་ན། ཟས་མ་གཏོགས་པའི་དེ་ལས་གཞན་པའི་\r
བཅའ་བ་དང༌། བཏུང་བ་དང༌། བཞིབ་པ་དང༌། བལྡག་པ་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་བུར་དགོན་པ་ན་གནས་པ་ན། ཀུན་དགའ་ར་བའི་\r

\r
ནང་དུ་མི་རུང་བའི་ཟས་བླངས་ཏེ་འཚལ་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་གིས་དེ་ལྟ་བུར་དགོན་པ་ན་གནས་པ་ན། ཀུན་དགའ་ར་བའི་ནང་དུ་བཅའ་བ་དང༌། བཟའ་བ་བླངས་ཏེ་\r
འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། རབ་ཏུ་ཡང་དག་པར་རྟོགས་པའི་ནགས་སུ་ཟོས་ན། ཉེས་པ་མེད་དོ། །བཙུན་པ། དགེ་སློང་གིས་དེ་ལྟ་བུར་དགོན་པ་ལ་གནས་པ་\r
ན་ཡང་དག་པར་རྟོགས་པའི་ནགས་དང༌། ཀུན་དགའ་ར་བའི་ནང་དུ་བཅའ་བ་དང༌། བཟའ་བ་བླངས་ཏེ་འཚལ་ཡང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དགེ་སློང་དེས་རྐུན་\r
པོའི་སྡེ་ཉེ་བར་གནས་བཞིན་དུ་ཟོས་ནའོ། །བཙུན་པ། དགེ་སློང་གིས་ཀུན་དགའ་ར་བའི་ནང་དུ་བཅའ་བ་དང༌། བཟའ་བ་བླངས་ཏེ་འཚལ་བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། སོ་སོར་\r
བཤགས་པར་བྱའོ། །བཙུན་པ། དགེ་སློང་མས་ཀུན་དགའ་ར་བའི་ནང་དུ་བཟའ་བ་དང༌། བཅའ་བ་བླངས་ཏེ་འཚལ་བ་ན་མཚན་འཕོས་ཏེ་དགེ་སློང་དུ་གྱུར་ན། ཅིར་འགྱུར། སོ་སོར་བཤགས་པར་བྱའོ། །\r
བཙུན་པ། དགེ་སློང་གིས་རབ་ཏུ་ཡང་དག་པར་རྟོགས་པ་ལ་རབ་ཏུ་ཡང་དག་པར་འདུ་ཤེས་ཏེ་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། ཉེས་པ་མེད་དོ། །རབ་ཏུ་ཡང་དག་པར་རྟོགས་\r
པ་ལ་རབ་ཏུ་ཡང་དག་པར་མ་རྟོགས་པར་འདུ་ཤེས་ཏེ་འཚལ་ན། ཉེས་བྱས་སུ་འགྱུར་རོ། །རབ་ཏུ་ཡང་དག་པར་མ་རྟོགས་པ་ལ་རབ་ཏུ་ཡང་དག་པར་རྟོགས་པར་འདུ་ཤེས་ཏེ་འཚལ་ན། ཅིར་འགྱུར། ཉེས་\r

\r
པ་མེད་དོ། །རབ་ཏུ་ཡང་དག་པར་མ་རྟོགས་པ་ལ་རབ་ཏུ་ཡང་དག་པར་མ་རྟོགས་པར་འདུ་ཤེས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱ་བའོ། །དེ་བཞིན་དུ་མི་\r
ལ་མིར་འདུ་ཤེས་པ་ཡང་བརྗོད་པར་བྱའོ། །བཙུན་པ། བསླབ་པ་སྩལ་པས་རབ་ཏུ་ཡང་དག་པར་མ་རྟོགས་པའི་ནགས་སུ་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། སོ་སོར་བཤགས་\r
པར་བྱའོ། །བཙུན་པ། དགེ་སློང་མས་རབ་ཏུ་ཡང་དག་པར་མ་རྟོགས་པའི་གནས་ཀྱི་ཀུན་དགའ་ར་བའི་ནང་དུ་བཅའ་བ་དང༌། བཟའ་བ་བླངས་ཏེ་འཚལ་ན། ཅིར་འགྱུར། སོ་སོར་བཤགས་པར་བྱ་\r
བའོ༑ ༑དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ལ་ཉེས་བྱས་སུ་འགྱུར་རོ། །འདུལ་བའི་གཞུང་དམ་པ་ལས། སོ་སོར་ཐར་པའི་རྣམ་པར་འབྱེད་པའི་བསླབ་པ་རྫོགས་སོ།། །།\r
མདོར་ན། དབྱིབས་དང་ཁ་དོག་བར་ཆད་དང༌། །མཁན་པོ་གཉིས་དང་སུན་ཕྱུང་དང༌། །གནས་དང་གང་ཟག་གླིང་རྣམས་དང༌། །ས་དང་མཚམས་དང་བསྙེན་པར་རྫོགས། །ལྔ་པ་དང་ནི་ལས་གསུམ་\r
དང༌། །ཁྱིམ་པ་མཐའ་འཁོབ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། བཅོམ་ལྡན་འདས་ཀྱིས་སྐྱེས་པ་བུད་མེད་འདྲ་བ་རབ་ཏུ་འབྱུང་ཞིང་བསྙེན་\r
པར་རྫོགས་པར་མ་བྱེད་ཅིག །ཅེས་གསུངས་ན། བཙུན་པ། སྐྱེས་པ་མདོག་བུད་མེད་འདྲ་བ། མཚན་མ་བུད་མེད་འདྲ་བ། སྐད་བུད་མེད་འདྲ་བ། དབྱིབས་བུད་མེད་འདྲ་བ་ཞིག་དགེ་སློང་གི་\r

\r
དངོས་པོར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །\r
བཙུན་པ། བུད་མེད་གཅིག་མདོག་སྐྱེས་པ་དང་འདྲ་བ། །མཚན་མ་སྐྱེས་པ་དང་འདྲ་བ། སྐད་སྐྱེས་པ་དང་འདྲ་བ། དབྱིབས་སྐྱེས་པ་དང་འདྲ་བ་ཞིག་བསྙེན་པར་རྫོགས་པར་བགྱིས་ན། བསྙེན་པར་རྫོགས་\r
པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། བར་ཆད་ཀྱི་ཆོས་དང་ལྡན་པ་ཞིག་བདག་བར་ཆད་ཀྱི་ཆོས་དང་\r
ལྡན་ནོ། །ཞེས་སྨྲ་བའི་གང་ཟག་དེ། དགེ་སློང་རྣམས་ཀྱིས་དགེ་སློང་གི་དངོས་པོར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་\r
བྱ་སྟེ༑ བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བར་ཆད་ཀྱི་ཆོས་རྣམས་དང་ལྡན་པ་ཞིག །བདག་ནི། བར་ཆད་ཀྱི་ཆོས་དང་མི་ལྡན་ནོ། །ཞེས་སྨྲ་བའི་གང་ཟག་དེ། དགེ་སློང་རྣམས་\r
ཀྱིས་དགེ་སློང་གི་དངོས་པོར་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་\r
པ་དང་བཅས་པའོ། །བར་ཆད་ཀྱི་ཆོས་རྣམས་མི་ལྡན་པ་ལ་བདག་ནི། ལྡན་ནོ། །ཞེས་སྨྲ་བའི་གང་ཟག་དེ། དགེ་སློང་དག་གིས་དགེ་སློང་གི་དངོས་པོར་བསྙེན་པར་རྫོགས་པར་བགྱིས་ན། བསྙེན་པར་\r

\r
རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བར་ཆད་ཀྱི་ཆོས་རྣམས་དང་\r
མི་ལྡན་པ་ཞིག །བདག་ནི། མི་ལྡན་ནོ། །ཞེས་སྨྲ་བའི་གང་ཟག་དེ། དགེ་སློང་རྣམས་ཀྱིས་དགེ་སློང་གི་དངོས་པོར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་\r
པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པར་མི་འགྱུར་རོ། །བཙུན་པ། བསྙེན་པར་རྫོགས་པར་བགྱིད་པས་བར་ཆད་ཀྱི་ཆོས་རྣམས་\r
མ་དྲིས་པར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་\r
པར་འགྱུར་རོ། །བཙུན་པ། ལོ་ཉི་ཤུ་མ་ལགས་པ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། ཤེས་པར་ནུས་པ་མ་གཏོགས་པར་ལྷག་མ་རྣམས་\r
ནི། བསྙེན་པར་རྫོགས་པ་ཞེས་བྱའོ། །བཙུན་པ། ལྷུང་བཟེད་མ་མཆིས། ཆོས་གོས་མ་མཆིས་པར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་\r
པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། ཕ་དང་མས་མ་གནང་བ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་\r

\r
བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། ཕ་དང་མས་མ་གནང་བ་བསྙེན་པར་རྫོགས་པར་བགྱིས་ཀྱང་ནོངས་པར་\r
མི་འགྱུར་བ་མཆིས་སམ། ཨུ་པ་ལི། ཡོད་ད། དེའི་ཕ་དང༌། མ་དུས་ལས་འདས་པར་གྱུར་ཏམ། བྱོལ་སོང་དུ་གྱུར་ཏམ། ཇོ་བོས་གནང་བར་གྱུར་པའོ། །བཙུན་པ། བུ་སྐལ་ཞིག་ན། དེ་གང་ལ་གསོལ་བར་\r
བྱ༑ གང་གི་བུ་ཡིན་པར་ཁས་བླངས་པའོ། །བཙུན་པ། བྲན་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་\r
རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། བརྐུས་པ་དང༌། རྙེད་བཙོན་དང༌། རྒྱལ་པོ་ལ་གཙེས་པ་དང༌། རྒྱལ་པོ་དང་འཁོན་པ་དང༌། རྒྱལ་པོ་ལ་གནོད་པའི་ལས་བྱེད་པ་བསྙེན་པར་\r
རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། ཟ་མ་བསྙེན་པར་\r
རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ཡང་འདས་པ་དང་བཅས་པའོ། །བཙུན་པ། མ་ནིང་\r
བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། དགེ་\r

\r
སློང་མ་སུན་ཕྱུང་བ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་\r
པར་མ་རྫོགས་པ་སྟེ། གང་གིས་དགེ་སློང་མ་ལ་མི་ཚངས་པར་སྤྱད་པས་སུན་ཕྱུང་བར་གྱུར་པ་འདི་ནི། བསྙེན་པར་མ་རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་\r
བྱོས་ཤིག །གང་གིས་དགེ་སློང་མ་ལུས་ལ་རེག་པ་ཙམ་གྱིས་སུན་ཕྱུང་བར་གྱུར་པ་ནི། བསྙེན་པར་རྫོགས་པ་ཞེས་བྱ་སྟེ། མ་བསྐྲད་ཅིག །བཙུན་པ། མ་བསད་པའི་གང་ཟག་བསྙེན་པར་རྫོགས་\r
པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་པར་མ་རྫོགས་པ་སྟེ། གང་གིས་གཞན་དུ་འདུ་ཤེས་\r
ནས་མ་འཚོ་བ་དང་བྲལ་བར་གྱུར་ཏམ། གཞན་དུ་སྦྱོར་བ་ཡང་རུང་སྟེ། འདི་ནི། བསྙེན་པར་རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་མ་བྱེད་ཅིག །གང་གིས་\r
ཤེས་བཞིན་དུ་མའི་འཚོ་བ་དང་བྲལ་བར་གྱུར་པ་འདི་ནི། བསྙེན་པར་མ་རྫོགས་པ་ཞེས་བྱ་སྟེ། ཉེ་བར་གནས་ན་མིག་ལམ་ན་སྣང་བར་མ་བྱེད་ཅིག །ཇི་ལྟར་མ་བསད་པ་དེ་བཞིན་དུ་ཕ་བསད་པ་\r
དང༌། དགྲ་བཅོམ་པ་བསད་པ་ལ་ཡང་བརྗོད་པར་བྱའོ། །བཙུན་པ། དགེ་འདུན་གྱིས་དབྱེན་བགྱིས་པའི་གང་ཟག་གིས་བསླབ་པ་ཕུལ་ཏེ་ཉམས་པར་བགྱིས་པ་དང༌། དེས་སླར་ཡང་ལེགས་\r

\r
པར་གསུངས་པའི་ཆོས་འདུལ་བ་ལ་དད་དེ་རབ་ཏུ་བྱུང་ནས་བསྙེན་པར་རྫོགས་ཏེ་དགེ་སློང་གི་དངོས་པོར་འཚལ་བ་དེ། དགེ་སློང་གིས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པར་\r
ཞེས་བགྱིའམ། ཨུ་པ་ལི། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་པར་མ་རྫོགས་པ་སྟེ། གང་གིས་ཆོས་མ་ཡིན་པར་འདུ་ཤེས་པས་དགེ་འདུན་ཕྱེ་བར་གྱུར་པ་འདི་ནི།\r
བསྙེན་པར་མ་རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་བྱོས་ཤིག །གང་གིས་ཆོས་སུ་འདུ་ཤེས་ཏེ་དགེ་འདུན་ཕྱེ་བར་གྱུར་པ་འདི་ནི། བསྙེན་པར་རྫོགས་པ་ཞེས་བྱ་སྟེ། ཉེ་བར་\r
གནས་ན་ཡང་མིག་ལ་མན་མི་སྣང་བར་མ་བྱ་ཞིག །བཙུན་པ། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་\r
པ་ལི། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་པར་མ་རྫོགས་པ་ཞེས་བྱ་སྟེ། གང་གིས་དེ་བཞིན་གཤེགས་པ་ལ་ཤེས་བཞིན་དུ་ངན་སེམས་ཀྱིས་ཁྲག་ཕྱུང་བར་གྱུར་པ་\r
འདི་ནི། བསྙེན་པར་མ་རྫོགས་པ་ཞེས་བྱ་སྟེ། ཉེ་བར་གནས་ནའང་མིག་ལམ་ན་ཡང་མི་སྣང་བར་བྱོས་ཤིག །གང་གིས་དེ་བཞིན་གཤེགས་པ་ལ་ཤེས་བཞིན་མ་ཡིན་པར་ངན་སེམས་མེད་པས་\r
ཁྲག་ཕྱུང་བར་གྱུར་པ་འདི་ནི། བསྙེན་པར་རྫོགས་པ་ཞེས་བྱ་སྟེ། ཉེ་བར་གནས་ནའང་མིག་ལམ་ན་མི་སྣང་བར་མ་བྱེད་ཅིག །བཙུན་པ། མུ་སྟེགས་ཅན་བསྙེན་པར་རྫོགས་པར་བགྱིས་ན། བསྙེན་པར་\r

\r
རྫོགས་པ་ཞེས་བགྱིའམ། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་པར་མ་རྫོགས་པ་སྟེ། གང་དེས་ལྟ་བ་མ་སྤངས་པ་འདི་ནི། བསྙེན་པར་མ་\r
རྫོགས་པ་ཞེས་བྱ་སྟེ། ཉེ་བར་གནས་ནའང་མི་ལམ་ན་མི་སྣང་བར་བྱོས་ཤིག །དེ་སྟེ་དེས་ལྟ་བ་སྤངས་ན། བསྙེན་པར་རྫོགས་པ་ཞེས་བྱ་སྟེ། ཉེ་བར་གནས་ན་མིག་ལམ་ན་མི་སྣང་བར་མ་བྱ་ཞིག།\r
བཙུན་པ། མུ་སྟེགས་ཅན་དུ་སོང་བའི་གང་ཟག་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་ཅིག་ནི། བསྙེན་པར་\r
མ་རྫོགས་པ་ཞེས་བྱ་སྟེ། གང་གིས་བསླབ་པ་མ་ཕུལ་བར་མུ་སྟེགས་ཅན་གྱི་རྒྱལ་མཚན་བཟུང་བར་གྱུར་ལ། དེའི་ལྟ་བ་ལ་ཡང་དགའ་བ་དེ་ནི། བསྙེན་པར་མ་རྫོགས་པ་ཞེས་བྱ་སྟེ། ཉེ་བར་\r
གནས་ནའང་མིག་ལམ་ན་ཡང་མི་སྣང་བར་བྱོས་ཤིག །གང་གིས་བསླབ་པ་ཕུལ་ལ་མུ་སྟེགས་ཀྱི་རྒྱལ་མཚན་བཟུང་བར་གྱུར་ནས་ཀྱང་དེའི་ལྟ་བ་ལ་མི་དགའ་བར་གྱུར་པ་དེ་ནི། བསྙེན་པར་\r
རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་མ་བྱ་ཞིག། བཙུན་པ། རྐུ་ཐབས་སུ་གནས་པ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཁ་\r
ཅིག་ནི། བསྙེན་པར་མ་རྫོགས་པའོ། །ཁ་ཅིག་ནི། བསྙེན་པར་རྫོགས་པ་ཞེས་བྱ་སྟེ། གང་གིས་རྐུ་སེམས་ཀྱིས་རང་གི་མཚན་མ་བླངས་ཏེ་ལན་གཉིས་ལན་གསུམ་དུ་གསོ་སྦྱོང་གི་ལས་\r

\r
མྱོང་བར་འགྱུར་བ་འདི་ནི། བསྙེན་པར་མ་རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་བྱོས་ཤིག །གང་གིས་རྐུ་སེམས་ཀྱིས་རབ་ཏུ་མ་བྱུང་ལ། གསོ་སྦྱོང་གི་ལས་ལན་གཅིག་\r
མྱོང་ངམ། མ་མྱོང་བར་གྱུར་པ་འདི་ནི། བསྙེན་པར་རྫོགས་པ་ཞེས་བྱ་སྟེ། ཉེ་བར་གནས་ན་ཡང་མིག་ལམ་ན་མི་སྣང་བར་མ་བྱ་ཞིག །བཙུན་པ། སོ་སོར་གནས་པའི་གང་ཟག་བསླབ་པ་ཕུལ་ནས་\r
ཁྱིམ་པའི་དངོས་པོར་མཆིས་པ་ལས་དེ་སླར་ལེགས་པར་གསུངས་པའི་ཆོས་འདུལ་བ་ལ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་\r
ཞེས་མི་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། སྔར་ནོངས་པ་བྱུང་བ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི།\r
བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པའང་འདས་པ་དང་བཅས་པའོ། །བཙུན་པ། ཇི་ཙམ་གྱིས་ན་སྔར་ནོངས་པ་བྱུང་བ་ཞེས་བགྱི། ཨུ་པ་ལི། གང་གིས་སྔར་རབ་ཏུ་\r
བྱུང་ལ་བསླབ་པ་མ་ཕུལ་བར་ཕས་ཕམ་པ་བཞི་ལས་གང་ཡང་རུང་བའི་ཕས་ཕམ་པ་བྱུང་བར་གྱུར་པ་དང༌། དེས་བསླབ་པ་ཕུལ་ནས་ཁྱིམ་པའི་དངོས་པོར་སོང་བ་ལས། དེས་སླར་ཡང་ལེགས་པར་\r
གསུངས་པའི་ཆོས་འདུལ་བ་ལ་རབ་ཏུ་བྱུང་བསྙེན་པར་རྫོགས་ནས་དགེ་སློང་གིས་དངོས་པོར་འདོད་པ་འདི་ནི། སྔོན་ཉེས་པ་བྱུང་བའི་གང་ཟག་ཅེས་བྱའོ། །བཙུན་པ། བཅོམ་ལྡན་འདས་ཀྱིས་སྔོན་\r

\r
ནོངས་པ་བྱུང་བའི་གང་ཟག་བསྙེན་པར་རྫོགས་པར་མ་བྱ་ཞིག །ཅེས་གསུངས་ན། བཙུན་པ། སྔོན་ནོངས་པ་བྱུང་བའི་གང་ཟག་བསྙེན་པར་རྫོགས་པར་བགྱིས་ན། བསྙེན་\r
པར་རྫོགས་པར་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དེས་དགེ་སློང་མའི་ཐུན་མོང་མ་ཡིན་པའི་ཕས་ཕམ་པར་གྱུར་པ་དང༌། དེས་བསླབ་པ་ཕུལ་ཏེ་ཁྱིམ་པའི་དངོས་པོར་སོང་\r
བ་ན། དེར་མཚན་འཕོས་ཏེ་སྐྱེས་པར་གྱུར་ནས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་ཏེ་དགེ་སློང་གི་དངོས་པོར་འདོད་པ་དང༌། དགེ་སློང་གིས་བསྙེན་\r
པར་རྫོགས་པར་བྱས་ན། འདི་ནི། བསྙེན་པར་རྫོགས་པ་ཞེས་བྱའོ། །བཙུན་པ། བཅོམ་ལྡན་འདས་ཀྱིས་དགེ་སློང་མ་ལན་གཅིག་སླར་བབས་པ་རབ་ཏུ་དབྱུང་ཞིང་བསྙེན་པར་རྫོགས་པར་མ་\r
བྱ་ཞིག །ཅེས་གསུངས་ན། དེ་སྟེ་བཙུན་པ། བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། བསྙེན་པར་མ་རྫོགས་པ་ཞེས་བྱ་\r
སྟེ༑ བསྙེན་པར་རྫོགས་པར་བྱེད་པ་ཡང་འདས་པ་དང་བཅས་པའོ། །བཙུན་པ། སྔར་འཁྲུགས་པའི་གང་ཟག་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། བསྙེན་\r
པར་མ་རྫོགས་པ་ཞེས་བགྱི། ཁ་ཅིག་ནི། བསྙེན་པར་རྫོགས་པ་ཞེས་བྱ། ཁ་ཅིག་ནི། བསྙེན་པར་མ་རྫོགས་པ་ཞེས་བྱ་སྟེ། གང་གིས་ལོ་ཉི་ཤུ་མ་ལོན་པར་ཤེས་པ་དང༌། དེས་ཆོས་དང་འདུལ་\r

\r
བ་འདི་ཡིན་ཞེས་ཁས་བླངས་པའི་གང་ཟག་དེ། དགེ་སློང་དག་གིས་བསྙེན་པར་རྫོགས་པར་བྱས་ན། འདི་ནི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་དེ་ནི། འདས་པ་དང་\r
བཅས་པར་མི་འགྱུར་རོ། །བཙུན་པ། ཉེ་བར་ཕྱོགས་པས་བསླབ་པ་ཕུལ་ཏེ་ཁྱིམ་པའི་དངོས་པོར་མཆིས་ནས་ལེགས་པར་གསུངས་པའི་ཆོས་འདུལ་བ་ལ་བསྙེན་པར་རྫོགས་པར་བགྱིས་ན། བསྙེན་\r
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། བསླབ་པ་སྩལ་པས་བསླབ་པ་ཕུལ་ཏེ་ཁྱིམ་\r
པའི་དངོས་པོར་མཆིས་པ་ལས་དེ་སླར་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་ཏེ་དགེ་སློང་གི་དངོས་པོར་འཚལ་བ་དང༌། དགེ་སློང་གིས་བསྙེན་པར་རྫོགས་པར་\r
བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། བུ་ལོན་ཆགས་པ་བསྙེན་པར་\r
རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། ནད་པ་\r
བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ།\r

\r
མཁན་པོ་མ་མཆིས་པར་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པར་ཞེས་བྱ་སྟེ། བསྙེན་པར་རྫོགས་པར་\r
བྱེད་པ་ནི། འདས་པ་དང་བཅས་པའོ། །བཙུན་པ། བསྙེན་པར་རྫོགས་ཀར་མཁན་པོ་སྤོང་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། ཁ་ཅིག་ནི། བསྙེན་པར་རྫོགས་པ་ཞེས་བྱའོ། །ཁ་\r
ཅིག་ནི། བསྙེན་པར་མ་རྫོགས་པ་ཞེས་བྱ་སྟེ། གང་གིས་དགེ་སློང་ཉིད་ལ་མི་རིགས་པའོ། །ངོ་ཚ་མེད་པའོ། །འཛེམ་པ་མེད་པའོ། །ཞེས་སྨོད་ཅིང༌། མཁན་པོ་སྦོང་བ་འདི་ནི། བསྙེན་པར་མ་རྫོགས་\r
པ་ཞེས་བྱའོ། །གང་གིས་མཁན་པོ་ལ་མི་རིགས་པའོ། །ངོ་ཚ་མེད་པའོ། །ཞེས་སྨོད་ཀྱི་དགེ་སྦྱོང་ཉིད་ལ་མ་ཡིན་པར་མཁན་པོ་སྦོང་བ་འདི་ནི། བསྙེན་པར་རྫོགས་པ་ཞེས་བྱའོ། །བཙུན་པ། བཅོམ་\r
ལྡན་འདས་ཀྱིས་འཁོར་སུན་འབྱིན་པའི་གང་ཟག་རབ་ཏུ་དབྱུང་ཞིང་བསྙེན་པར་རྫོགས་པར་མ་བྱ་ཞིག །ཅེས་གསུངས་ན། བཙུན་པ། དེས་དེ་བསྙེན་པར་རྫོགས་པར་བགྱིས་ན། བསྙེན་པར་རྫོགས་\r
པ་ཞེས་བགྱིའམ། ཨུ་པ་ལི། འཁོར་སུན་འབྱིན་པ་བཞི་སྟེ། སྔར་འཁྲུགས་པ་མ་གཏོགས་པའི་ལྷག་མ་རྣམས་ནི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་\r
པ་དང་བཅས་པའོ། །བཙུན་པ། ལས་བགྱིད་པ་ཕྱོགས་གཅིག་ཏུ་མཆིས་ལ། གནས་བཞིར་གང་ཟག་བཞི་བསྙེན་པར་རྫོགས་པར་བགྱིད་དུ་གནང་ངམ། གནང་སྟེ། དེ་ཡང་འདི་ལྟར་ལས་\r

\r
བྱེད་པའི་དགེ་སློང་གནས་བཞི་ཆར་གྱི་མཚམས་སུ་ཤིང་ངམ། འཁར་བའམ། རེ་ལྡེ་རྣམས་ཀྱིས་མནན་ཏེ་རེ་རེ་ནས་སམ། གཉིས་གཉིས་ནས་སམ། གསུམ་གསུམ་ནས་བསྙེན་པར་རྫོགས་པར་བྱ་\r
སྟེ། བཞིར་མཚང་ནའོ། །བཙུན་པ། ལས་གཅིག་གིས་གཉིས་སམ་གསུམ་བསྙེན་པར་རྫོགས་པར་གནང་ངམ། ཨུ་པ་ལི། གནང་ངོ༌། །བཙུན་པ། ལས་བགྱིད་པའི་དགེ་སློང་ཕྱོགས་གཅིག་ཏུ་\r
མཆིས་ན། གསོལ་བ་གཅིག་དང་ལས་གཅིག་གིས་གང་ཟག་བཞི་བསྙེན་པར་རྫོགས་པར་བགྱིས་ན། ལས་ཀྱང་བགྱིས་ལ། དགེ་སློང་དེ་དག་ཀྱང་འདས་པ་དང་བཅས་པར་མི་འགྱུར་བ་མཆིས་\r
སམ༑ ཨུ་པ་ལི། ཡོད་དེ། འདི་ལྟར་ཡང་ལས་བྱེད་པའི་དགེ་སློང་གིས་མཚམས་མནན་ཏེ་མཚམས་སུ་གནས་སམ། མཚམས་སུ་འགྲེང་ངམ། མཚམས་སུ་འདུག་ནས་གཉིས་ནི། མཚམས་\r
ཀྱི་ནང་དུ་བཞག །གཉིས་ནི། མཚམས་ཀྱི་ཕྱི་རོལ་ཏུ་བཞག་སྟེ་ལས་བྱེད་པའོ། །བཙུན་པ། ནུབ་ཀྱི་བ་ལང་སྤྱོད་པའམ། ཤར་གྱི་ལུས་འཕགས་ཀྱི་གང་ཟག་བསྙེན་པར་རྫོགས་པར་བགྱིས་ན། བསྙེན་\r
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་ནི། འདས་པ་དང་བཅས་པའོ། །བཙུན་པ། བྱང་གི་སྒྲ་མི་སྙན་གྱི་གང་ཟག་བསྙེན་པར་\r
རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་མི་བྱ་སྟེ། བསྙེན་པར་རྫོགས་པར་བྱེད་པའང་འདས་པ་དང་བཅས་པའོ། །བཙུན་པ། དོགས་ལ་\r

\r
མཆིས་པས་གྲངས་སུ་བསྐང་སྟེ་ནམ་མཁའ་ལ་མཆིས་པ་བསྙེན་པར་རྫོགས་པར་གནང་ངམ། ཨུ་པ་ལི། མི་གནང་ངོ༌། །བཙུན་པ། ནམ་མཁའ་ལ་མཆིས་པས་གྲངས་\r
སུ་བསྐང་སྟེ་དོགས་ལ་མཆིས་པ་བསྙེན་པར་རྫོགས་པར་གནང་ངམ། ཨུ་པ་ལི། མི་གནང་ངོ༌། །བཙུན་པ། ལས་བགྱིད་པ་དོགས་ལ་མཆིས་པས་ནམ་མཁའ་ལ་མཆིས་པའི་ལས་བགྱིད་པར་\r
གནང་ངམ། ཨུ་པ་ལི། མི་གནང་ངོ༌། །བཙུན་པ། ནམ་མཁའ་ལ་མཆིས་པའི་ལས་བགྱིད་པས་དོག་ས་ལ་མཆིས་པའི་ལས་བགྱིད་དུ་གནང་ངམ། ཨུ་པ་ལི། མི་གནང་ངོ༌། །དེ་བཞིན་དུ་མཚམས་\r
ཀྱི་ནང་ན་འདུག་པ་དང༌། མཚམས་ཀྱི་ཕྱི་རོལ་ན་འདུག་པའང་བཞིར་བྱའོ།། །།འདུལ་བ་གཞུང་དམ་པ་བམ་པོ་བཅུ་དྲུག་པ། བཙུན་པ། བཅོམ་ལྡན་འདས་ཀྱིས་ལྗོངས་\r
མཐའ་འཁོབ་ཏུ་འདུལ་བ་འཛིན་པ་དང་ལྔས་བསྙེན་པར་རྫོགས་པར་བྱོས་ཤིག །ཅེས་གསུངས་ན། བཙུན་པ། བཅུར་ཡང་མཆིས་ལ་མཆིས་བཞིན་དུ་འདུལ་བ་འཛིན་པ་དང་བཞིས་བསྙེན་\r
པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ།\r
བཅོམ་ལྡན་འདས་ཀྱིས་ལྗོངས་ཀྱི་དབུས་སུ་འདུལ་བ་འཛིན་པ་དང་གྲངས་བཅུས་ལྷག་པའང་རུང་པས་བསྙེན་པར་རྫོགས་པར་འགྱུར་རོ། །ཞེས་གསུངས་ན། བཙུན་པ། གྲངས་ཉི་ཤུའམ། ལྷག་\r

\r
པར་ཡང་རུང་སྟེ། མཆིས་བཞིན་པ་ལས་གྲངས་ཉི་ཤུ་ལས་ཉུང་བས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པ་ལི། བསྙེན་\r
པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། བཅོམ་ལྡན་འདས་ཀྱིས་རྣམ་པ་ལྔས་ན། བསྙེན་པར་རྫོགས་པ་ཞེས་བྱ་སྟེ། བསྙེན་པར་\r
རྫོགས་པར་འདོད་པའི་མིང་ནས་བརྗོད་ནས་ལས་མི་ཉམས་པར་བྱེད་པའི་བར་དུའོ། །ཞེས་གསུངས་ན། བཙུན་པ། ལས་བགྱིད་པས་བསྙེན་པར་རྫོགས་པར་བགྱིད་པ་ན། བསྙེན་པར་རྫོགས་པའི་མིང་\r
ནས་མ་བརྗོད་ལ་མཁན་པོའི་མིང་ནས་བརྗོད། དགེ་འདུན་གྱི་མིང་ནས་བརྗོད། གསོལ་བའང་བགྱིས། ལས་ཀྱང་མ་ཉམས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་\r
རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །བསྙེན་པར་རྫོགས་པར་འཚལ་བའི་མིང་ནས་བརྗོད། དགེ་འདུན་གྱི་མིང་ནས་བརྗོད་ལ་མཁན་པོའི་མིང་\r
ནས་མ་བརྗོད། གསོལ་བའང་བགྱིས། ལས་ཀྱང་མ་ཉམས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་\r
པ་དང་བཅས་པའོ། །བསྙེན་པར་རྫོགས་པར་འཚལ་བའི་མིང་ནས་བརྗོད། མཁན་པོའི་མིང་ནས་ཀྱང་བརྗོད་ལ། དགེ་འདུན་གྱི་མིང་ནས་ནི། མ་བརྗོད་ལ། གསོལ་བ་ནི། བགྱིས། ལས་ཀྱང་མ་ཉམས་\r

\r
ན༑ བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །བསྙེན་\r
པར་རྫོགས་པར་འཚལ་བའི་མིང་ནས་བརྗོད། མཁན་པོའི་མིང་ནས་བརྗོད། དགེ་འདུན་གྱི་མིང་ནས་ཀྱང་བརྗོད། གསོལ་བ་ནི། མ་བགྱིས་ལ། ལས་ཀྱང་མ་ཉམས་ན། བསྙེན་པར་རྫོགས་པ་ཞེས་\r
བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །བསྙེན་པར་རྫོགས་པར་འཚལ་བའི་མིང་ནས་བརྗོད། མཁན་པོའི་\r
མིང་ནས་བརྗོད། དགེ་འདུན་གྱི་མིང་ནས་བརྗོད། གསོལ་བའང་བགྱིས་ལ། ལས་ནི། ཉམས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་\r
པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །བཙུན་པ། དགེ་ཚུལ་ཕ་དགེ་སློང་མའི་ལས་ཀྱིས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི།\r
བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། དགེ་སློང་མ་དགེ་སློང་གི་ལས་ཀྱིས་བསྙེན་པར་རྫོགས་པར་བགྱིས་ན། བསྙེན་\r
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། ལས་བགྱིད་པ་བསྙེན་པར་རྫོགས་\r

\r
པར་བགྱིད་པའི་ཚེ་དུས་འདས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། དེ་སྟེ་ལས་མང་དུ་བྱས་པར་གྱུར་ན་ནི། བསྙེན་པར་རྫོགས་པ་ཞེས་བྱའོ། །བཙུན་པ། བསྙེན་པར་རྫོགས་ཀར་ངག་གཅོད་\r
ཅིང་བདག་བསྙེན་པར་རྫོགས་པར་མ་བགྱི་ཞིག་ཅེས་སླར་སྨྲ་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་\r
པ་དང་བཅས་པའོ། །བཙུན་པ། བསྙེན་པར་རྫོགས་ཀར་ཁྱིམ་པ་ལགས་པར་འཚལ་ན། བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་\r
ནི། འདས་པ་དང་བཅས་པའོ། །བཙུན་པ། མཐའ་འཁོབ་པས་འཕགས་པའི་སྐད་དུ་བསྙེན་པར་རྫོགས་པར་བགྱིས་པ་དང་མཐའ་འཁོབ་པ་དེས་ཀྱང་འཕགས་པའི་སྐད་མ་འཚལ་ན། བསྙེན་པར་རྫོགས་\r
པ་ཞེས་བགྱིའམ། དེ་སྟེ་གསུང་རབ་འདི་དང་ལྡན་ཞིང་རབ་ཏུ་ལྡན་ལ་ཁས་ལེན་པའི་སེམས་ཡོད་ན། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། མི་བྱ་བ་མངོན་པར་\r
སྤྱད་དེ་བསྙེན་པར་རྫོགས་པར་བྱས་པས་འདས་པ་དང་བཅས་པར་འགྱུར་རོ། མདོར་ན། སྨྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་མྱོས་པ་དང༌། སྙོམས་པར་\r
ཞུགས་དང་འགྲོ་བ་མཚན། །བཙུན་པ། སྨྱོན་པ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། དེ་སྟེ་བསྙེན་པར་རྫོགས་པའི་འདུས་ཤེས་ཡོད་ལ། ལུས་སམ་ཚིག་\r

\r
གི་དམིགས་པས་ཁས་བླངས་ན། བསྙེན་པར་རྫོགས་པ་ཞེས་བྱའོ། །ཇི་ལྟར་སྨྱོན་པ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་\r
པ་དང༌། འོན་པ་རྣམས་ཀྱང་རྒྱས་པར་བརྗོད་པར་བྱའོ། །བཙུན་པ། གཉིད་ལོག་པ་བསྙེན་པར་རྫོགས་པར་བགྱིད་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། དེ་སྟེ་ལུས་དང་ཚིག་གིས་\r
དམིགས་ལ་གསོལ་བ་དང༌། ལས་བྱེད་པའི་ཚེ་གཉིད་ཀྱིས་ལོག་ཀྱང་བསྙེན་པར་རྫོགས་པ་ཞེས་བྱའོ། །ཇི་ལྟར་གཉིད་ཀྱིས་ལོག་པ་དེ་བཞིན་དུ་ར་རོ་བ་དང༌། སྙོམས་པར་ཞུགས་པ་རྣམས་\r
ལའང་བརྗོད་པར་བྱའོ། །བཙུན་པ། འགྲོ་བ་གཞན་དུ་གནས་པ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་\r
རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། བསྙེན་པར་རྫོགས་ཀར་མཚན་འཕོས་ན། བསྙེན་པར་རྫོགས་པ་ཞེས་བགྱིའམ། བསྙེན་པར་རྫོགས་པ་ཞེས་བྱ་སྟེ། དགེ་\r
སློང་མའི་ནང་དུ་སྤོས་ཤིག །མདོར་ན། སྨྱོན་པར་གྱུར་དང་སེམས་འཁྲུགས་དང༌། །ན་བ་འོན་པ་གླེན་པ་དང༌། །ཁྱིམ་པ་དག་ལ་སོགས་པ་རྣམས། །བསླབ་པ་བྱིན་དང་དེ་ལྟར་མཚན། །བཙུན་པ།\r
ལས་བགྱིད་པ་སྨྱོན་པས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། གལ་ཏེ་ལས་བྱེད་པའི་དགེ་སློང་གིས་དགེ་སློང་གི་འདུ་ཤེས་དང་ལྡན་ཞིང་གསོལ་\r

\r
བ་བྱས་ལ། ལས་ཀྱང་མ་ཉམས་ན། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌།\r
ལྐུགས་པ་དང༌། འོན་པ་དང༌། དེ་བཞིན་དུ་ར་རོ་བ་རྣམས་ལ་ཡང་བརྗོད་པར་བྱའོ། །བཙུན་པ། ལས་བགྱིད་པ་ཁྱིམ་པས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པར་ཞེས་བགྱིའམ། ཨུ་པ་ལི།\r
བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །དེ་བཞིན་དུ་མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་\r
པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་ཉེས་པ་\r
བྱུང་བ་དང༌། སྔར་འཁྲུགས་པས་ལས་བགྱིས་ཏེ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་\r
པ་རྣམས་ཀྱང་འདས་པ་དང་བཅས་པའོ། །བཙུན་པ། ལས་བགྱིད་པ་ཟ་མས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་མ་རྫོགས་པ་ཞེས་བྱ་སྟེ། བསྙེན་\r
པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པའོ། །བཙུན་པ། ལས་བགྱིད་པ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་བསྙེན་པར་རྫོགས་\r

\r
པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་\r
པའོ། །བཙུན་པ། ལས་བགྱིད་པ་འགྲོ་བ་གཞན་དུ་གནས་པས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་\r
པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། བསྙེན་པར་རྫོགས་པར་བགྱིད་པ་ན་ལས་བགྱིད་པའི་མཚན་འཕོས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་\r
པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །མདོར་ན། སྤྱོན་པ་སེམས་འཁྲུགས་ན་བ་དང༌། །འོན་པ་གླེན་པ་གཉིད་ལོག་དང༌། །ར་རོ་བ་དང་\r
མྱོས་པ་དང༌། །སྙོམས་པར་ཞུགས་དང་འགྲོ་བ་མཚན། །ཁྱིམ་བདག་ལ་སོགས་པ་རྣམས། །བསླབ་པ་བྱིན་པ་ཐ་མའོ། །བཙུན་པ། མཁན་པོ་སྨྱོན་པས་བསྙེན་པར་རྫོགས་པར་བགྱིས་ན། བསྙེན་\r
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །དེ་བཞིན་དུ་མཁན་པོ་སེམས་འཁྲུགས་པ་དང༌།\r
ནད་ཀྱིས་གཟིར་བ་དང༌། སྙོམས་པར་ཞུགས་པ་རྣམས་སོ། །བཙུན་པ། མཁན་པོ་འགྲོ་བ་གཞན་དུ་གནས་པས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི།\r

\r
བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། དགེ་ཚུལ་ཕ་བསྙེན་པར་རྫོགས་པར་བགྱིད་པ་ན་མཁན་པོའི་མཚན་འཕོས་ན། བསྙེན་\r
པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་བ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །བཙུན་པ། མཁན་པོ་ཁྱིམ་པས་བསྙེན་པར་རྫོགས་\r
པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །དེ་བཞིན་དུ་མཁན་པོ་\r
ཟ་མ་དང༌། མ་ནིང་ནས་རྒྱས་པར་བསླབ་པ་སྩལ་པའི་བར་དུ་དེ་རྣམས་ཀྱིས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་བགྱིའམ། ཨུ་པ་ལི། བསྙེན་པར་རྫོགས་པ་ཞེས་བྱ་སྟེ། བསྙེན་པར་\r
རྫོགས་པར་བྱེད་པ་རྣམས་ནི། འདས་པ་དང་བཅས་པའོ། །འདུལ་བ་གཞུང་དམ་པ་ལས། བསྙེན་པར་རྫོགས་པའི་དངོས་པོ་རྫོགས་སོ།། །།མདོར་ན། ཕྱེད་དང་གསུམ་དང་བསྐོར་བ་\r
དང༌། །བཞི་པ་དང་ནི་མཚམས་དང་མཚན། །ཞིག་དང་སྔ་མ་མཚམས་དང་ཤིང༌། །དབྱུང་བ་མི་རུང་ཁྱིམ་པ་དག །དབྱུང་བ་ཐ་མར་སྨྲས་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་\r
ཞུས་པ། བཙུན་པ། བཅོམ་ལྡན་འདས་ཀྱིས་མཚམས་ཆེན་པོ་ཆོད་ཅིག །ཅེས་གསུངས་ན། བཙུན་པ། མཚམས་ཆེན་པོའི་ཚད་ཇི་ཙམ། ཨུ་པ་ལི། དཔག་ཚད་ཕྱེད་དང་གསུམ་མོ། །དེ་ཚུན་ཆད་\r

\r
ནི། ཐམས་ཅད་ཀྱང་ཆུང་ངུ་སྟེ། དཀྱིལ་འཁོར་གང་དུ་གྲངས་བཞི་བཅུ་བསྐོར་བར་ཤོང་བའོ། །བཙུན་པ། དཔག་ཚད་ཕྱེད་དང་གསུམ་ལས་འདས་པར་མཚམས་\r
བཀུམ་ན། དེ་མཚམས་ཞེས་བགྱིའམ། ཨུ་པ་ལི། མ་ཡིན་ཏེ། དཔག་ཚད་ཕྱེད་དང་གསུམ་ནི། མཚམས་སོ། །དེ་ལས་འདས་པ་ནི། མཚམས་མ་ཡིན་ནོ། །དེ་སྟེ་མཚམས་བཅད་ན་ཡང་མ་\r
བཅད་པ་ཞེས་བྱའོ། །དགེ་སློང་རྣམས་ཀྱང་འདས་བ་དང་བཅས་པ་སྟེ། དེ་བཞིན་དུ་ཐམས་ཅད་ཤེས་པར་བྱའོ། །བཙུན་པ། འོག་གི་མཚམས་གང་ལགས། ཨུ་པ་ལི། ཆུ་ཡོད་པའི་བར་དུའོ། །\r
བཙུན་པ། དཔག་ཚད་ཕྱེད་དང་གསུམ་ལས་འདས་པ་ན་ཆབ་མཆིས་ན། དེ་མཚམས་ཞེས་བགྱིའམ། ཨུ་པ་ལི། མ་ཡིན་ཏེ། དཔག་ཚད་ཕྱེད་དང་གསུམ་ནི། མཚམས་སོ། །དེ་མན་ཆད་ནི།\r
མཚམས་མ་ཡིན་ནོ། །བཙུན་པ། སྟེང་གི་ནམ་མཁའ་ལ་མཚམས་གང་ལགས། ཨུ་པ་ལི། ཇི་ཙམ་རྩིག་སྒལ་ལམ། ཤིང་གི་རྩེ་མོ་ཡོད་པའོ། །བཙུན་པ། དཔག་ཚད་ཕྱེད་དང་གསུམ་\r
ལས་འདས་པ་ན་རྩིག་སྒལ་ལམ། ཤིང་གི་རྩེ་མོ་མཆིས་ན། དེ་མཚམས་ཞེས་བགྱིའམ། ཨུ་པ་ལི། མ་ཡིན་ཏེ། དཔག་ཚད་ཕྱེད་དང་གསུམ་ནི། མཚམས་ཞེས་བྱའི། དེ་ཡན་ཆད་ནི།\r
མཚམས་མ་ཡིན་ནོ། །བཙུན་པ། རིའི་རྩེ་མོའི་མཚམས་གང་ལགས། ཨུ་པ་ལི། ཆུ་མིག་ཡོད་པའོ། །བཙུན་པ། དཔག་ཚད་ཕྱེད་དང་གསུམ་ལས་འདས་པ་ན་ཆབ་མིག་མཆིས་ན། དེ་མཚམས་\r

\r
ཞེས་བགྱིའམ། ཨུ་པ་ལི། མ་ཡིན་ཏེ། དཔག་ཚད་ཕྱེད་དང་གསུམ་ནི། མཚམས་སོ། །དེ་ཡན་ཆད་ནི། མཚམས་མ་ཡིན་ནོ། །བཙུན་པ། མཚམས་ལ་ཡང་མཚམས་ཀྱིས་བསྐོར་བར་གནང་ངམ།\r
ཨུ་པ་ལི། མི་གནང་སྟེ། རྒྱང་གྲགས་ཀྱི་མཚམས་དང༌། རྩིག་པའི་མཚམས་དང༌། ཆུས་བསྐོར་བའི་དཀྱིལ་འཁོར་ནི། མ་གཏོགས་སོ། །བཙུན་པ། ལས་བགྱིད་པ་འཕགས་པས་འཕགས་པའི་\r
སྐད་དུ་མཚམས་བཀུམ་བ་དང༌། དགེ་སློང་དེ་དག་གིས་འཕགས་པའི་སྐད་མ་འཚལ་ན། མཚམས་བཀུམ་པ་ཞེས་བགྱིའམ། ཨུ་པ་ལི། བཅད་པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་\r
པའོ། །བཙུན་པ། འཕགས་པས་མཐའ་འཁོབ་པའི་སྐད་དུ་མཚམས་བཀུམ་པ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་ན། མཚམས་བཀུམ་པ་ཞེས་བགྱིའམ། ཨུ་པ་ལི། བཅད་\r
པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་པའོ། །བཙུན་པ། མཐའ་འཁོབ་པས་མཐའ་འཁོབ་པའི་སྐད་དུ་མཚམས་བཀུམ་པ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་\r
ན། མཚམས་བཀུམ་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་པའོ། །བཙུན་པ། མཐའ་འཁོབ་པས་འཕགས་པའི་སྐད་དུ་མཚམས་བཀུམ་\r
པ་དང༌། དགེ་སློང་དེ་དག་གིས་འཕགས་པའི་སྐད་མ་འཚལ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་པའོ། །བཙུན་པ།\r

\r
སྟེང་གི་ནམ་མཁའ་ལ་མཚམས་དགུམ་པར་རུང་ངམ། ཨུ་པ་ལི། མི་རུང་སྟེ། ཨུ་པ་ལི། དེ་ཅིའི་ཕྱིར་ཞེ་ན། མཚན་མ་བསྟན་དུ་མེད་པའི་ཕྱིར་རོ། །བཙུན་པ། ཉི་མ་དང༌།\r
ཟླ་བ་དང༌། སྐར་མས་མཚམས་དགུམ་དུ་རུང་ངམ། ཨུ་པ་ལི། མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། དེ་ནི། འདི་ལྟར་ཉི་མ་དང༌། ཟླ་བ་དང༌། སྐར་མ་ནི། མི་བརྟན་ཞིང་གཡོ་བའི་ཕྱིར་རོ། །བཙུན་\r
པ། ཆུ་རླབས་དང༌། ཆུ་རླབས་ཀྱི་རྒྱུད་དམ། ཀླུང་གི་འགྲམ་དུ་ནི། མཚམས་དགུམ་དུ་རུང་ངམ། ཨུ་པ་ལི། མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། དེ་ནི། འདི་ལྟར་ཆུ་རླབས་དང༌། ཆུ་རླབས་ཀྱི་\r
རྒྱུད་དང༌། ཀླུང་གི་འགྲམ་ནི། གཡོ་ཞིང་མི་བརྟན་པའི་ཕྱིར་རོ། །བཙུན་པ། དེ་སྟེ་ཀླུང་གི་འགྲམ་བརྟན་པར་གྱུར་ན། མཚམས་དགུམ་དུ་རུང་ངམ། ཨུ་པ་ལི། མི་རུང་ངོ༌། །བཙུན་པ། རྫུ་འཕྲུལ་\r
ལམ། སྒྱུ་མས་མཚམས་དགུམ་དུ་རུང་ངམ། ཨུ་པ་ལི། མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། དེ་ནི། འདི་ལྟར་རྫུ་འཕྲུལ་དང༌། སྒྱུ་མ་ནི། ཐ་སྙད་དུ་མི་འདོགས་པའི་ཕྱིར་རོ། །བཙུན་པ། ཀླུང་\r
ངམ་ཡུར་བ་ལས་མཚམས་བཟླར་རུང་ངམ། ཨུ་པ་ལི། མི་རུང་སྟེ། དེ་ཀླུང་ངམ། ཡུར་ཆུ་རྟག་ཏུ་མི་འབབ་པར་གྱུར་པའོ། །བཙུན་པ། རྟག་ཏུ་འབབ་པའི་ཆུ་གཏིང་ཟབ་པ་ལས་མཚམས་བཟླ་བར་\r
རུང་ངམ། ཨུ་པ་ལི། རུང་སྟེ། འདི་ལྟར་ཡང་ཀླུང་དང༌། ཡུར་ཆུ་དེ་ལ་ཤིང་ངམ། རྩིག་པའམ། རེ་ལྡེ་རྣམས་ཀྱིས་བཀབ་པར་གྱུར་པའོ། །བཙུན་པ། དེ་སྟེ་ཤིང་ངམ། རེ་ལྡེ་འཇིག་པའི་ཆོས་སུ་\r

\r
གྱུར་ན། ཞིག་པ་ཞེས་བགྱིའམ། དེ་སྟེ་སྦྱོར་བ་བཏང་ན། ཞིག་པ་ཞེས་བྱའོ། །འོན་ཏེ་སླར་དགའ་བར་སྦྱོར་བམ་བཏང་ན། མ་ཞིག་པ་ཞེས་བྱའོ། །བཙུན་པ། ལས་བགྱིད་པ་མཚམས་གཅོད་པ་ན་མཚན་\r
གྱུར་ན། མཚམས་བཅད་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་བྱའོ། །བཙུན་པ། མཚམས་ཀྱིས་མཚམས་དགྲོལ་དུ་རུང་ངམ། ཨུ་པ་ལི། རྒྱང་གྲགས་ཀྱི་མཚམས་དང༌། རྩིག་པའི་\r
མཚམས་མ་གཏོགས་པར་གཞན་མི་རུང་ངོ༌། །བཙུན་པ། མཚམས་འཇིག་པ་རྣམ་པ་དུ་མཆིས། ཨུ་པ་ལི། ལྔ་སྟེ། མཚམས་མེད་པ་དང༌། དགེ་སློང་མེད་པ་དང༌། རེ་བ་མེད་པ་དང༌། གསོལ་བ་དང༌།\r
ལས་དང་ལྔ་ཡིན་ནོ། །བཙུན་པ། སྔོན་གྱི་མཚམས་མ་བཀྲོལ་པར་མཚམས་གཞན་དགུམ་དུ་རུང་ངམ། ཨུ་པ་ལི། རྒྱང་གྲགས་ཀྱི་མཚམས་དང༌། རྩིག་པའི་མཚམས་དང༌། དཀྱིལ་འཁོར་གྱི་\r
མཚམས་མ་གཏོགས་པར་མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། གསོལ་པ་དང༌། ལས་ཀྱིས་མཚམས་གཅད་དོ། །གསོལ་པ་དང༌། ལས་ཀྱིས་མཚམས་དགྲོལ་ལོ། །བཙུན་པ། མཚམས་བཀུམ་\r
པས་མཚམས་དགྲོལ་བའམ། མཚམས་བཀྲོལ་བས་མཚམས་བཀུམ་པར་འགྱུར་པ་མཆིས་སམ། ཨུ་པ་ལི། ཡོད་དེ། ལས་ཀྱིས་མཚམས་བཅད་ན། རྒྱང་གྲགས་ཀྱི་མཚམས་དང༌། རྩིག་པའི་\r
མཚམས་དགྲོལ་པ་ཞེས་བྱའོ། །ལས་ཀྱིས་མཚམས་བཀྲོལ་ན། རྒྱང་གྲགས་ཀྱི་མཚམས་དང༌། རྩིག་པའི་མཚམས་བཅད་པ་ཞེས་བྱའོ། །བཙུན་པ། མཆིས་པའི་རྗེས་སུ་མཆི་བ་གང༌། ཨུ་པ་ལི།\r

\r
མཚམས་སོ། །བཙུན་པ། མཆིས་པའི་རྗེས་སུ་མཆིས་པ་གང༌། ཨུ་པ་ལི། མཚམས་སོ། །བཙུན་པ། གནས་བཞིའམ། གནས་ལྔའམ། དེ་ལས་མང་ཡང་རུང༌།\r
ཤིང་གཅིག་གིས་མཚམས་དགུམ་པར་རུང་ངམ། ཨུ་པ་ལི། རུང་སྟེ། ཇི་ཙམ་དུ་མཚན་མ་བསྒྲག་ཅིང་གཞག་པར་ནུས་པའི་བར་དུའོ། །བཙུན་པ། མཚམས་ནས་མཚམས་སྤོ་བར་རུང་\r
ངམ། ཨུ་པ་ལི། མི་རུང་སྟེ། རྒྱང་གྲགས་ཀྱི་མཚམས་དང༌། རྩིག་པའི་མཚམས་ནི། མ་གཏོགས་སོ། །བཙུན་པ། སྤོ་མི་འཚལ་བའི་མཚམས་དུ། ཨུ་པ་ལི། གཅིག་སྟེ། ལས་ཀྱི་མཚམས་\r
སམ། ཆུ་མིག་གམ། ཁྲོན་པའོ། །བཙུན་པ། རུང་བའི་ས་དང༌། མི་རུང་བའི་སའོ། །ཞེས་བགྱི་ན། བཙུན་པ། རུང་བའི་ས་གང་ལགས། ཨུ་པ་ལི། གནས་གང་ན་མཚམས་ཀྱི་ནང་ན་རུང་བའི་\r
གནས་སུ་བྱིན་གྱིས་བརླབས་པར་གྱུར་པ་འདི་ནི། རུང་བའི་ས་ཞེས་བྱའོ། །ཨུ་པ་ལི། གནས་གང་ན་མཚམས་ཀྱི་ནང་དུ་རུང་བའི་གནས་བྱིན་གྱིས་མ་བརླབས་པར་གྱུར་པ་འདི་ནི། མི་རུང་བའི་ས་\r
ཞེས་བྱའོ། །ཨུ་པ་ལི། དམ་པའི་ཆོས་ཡོད་པའི་བར་དུ་ནི། མི་རུང་བའི་ས་ཡང་ཡོད་དོ། །ཨུ་པ་ལི། དམ་པའི་ཆོས་མེད་པར་གྱུར་ན། ཐམས་ཅད་ཀྱང་རུང་བའི་སའོ། །བཙུན་པ། ཇི་ཙམ་གྱིས་ན། དམ་\r
པའི་ཆོས་མཆིས་པ་ཞེས་བགྱི། ཨུ་པ་ལི། གང་གི་ཚེ་ནན་ཏན་བྱེད་པ་རྣམས་ནན་ཏན་བྱེད་ཅིང་ལས་ཀྱང་བྱེད་དེ། ནན་ཏན་དུ་བྱ་བས་ནན་ཏན་བྱེད་ལ། ལས་ཀྱང་བྱེད་པའི་བར་དུ་ནི། དམ་པའི་\r

\r
ཆོས་ཡོད་པ་ཞེས་བྱའོ། །བཙུན་པ། ཇི་ཙམ་གྱིས་ན། དམ་པའི་ཆོས་མ་མཆིས་པར་གྱུར་པ་ཞེས་བགྱི། ཨུ་པ་ལི། གང་གི་ཚེ་ནན་ཏན་བྱེད་པ་རྣམས་ནི། ནན་ཏན་མི་བྱེད་ཅིང༌། ལས་ཀྱང་མི་བྱེད་\r
དེ། ནན་ཏན་བྱེད་པས་ནན་ཏན་མི་བྱེད་ལ་ལས་ཀྱང་མི་བྱེད་པའི་ཚེ་དམ་པའི་ཆོས་མེད་པར་གྱུར་པ་ཞེས་བྱའོ། །བཙུན་པ། ལས་བགྱིད་པ་ཁྱིམ་པས་མཚམས་བཀུམ་ན། མཚམས་བཀུམ་པ་\r
ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་ལས་བྱེད་པ་ཟ་མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་\r
པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌། སྔར་འཁྲུགས་པ་རྣམས་ཀྱིས་\r
མཚམས་བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ལས་བགྱིད་པ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་\r
རྣམས་ཀྱིས་མཚམས་བཀུམ་ན། བཀུམ་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་ནི། བྱ་ལ། དགེ་འདུན་རྣམས་ནི། འདས་པ་དང་བཅས་པའོ། །བཙུན་པ། ལས་བགྱིད་པ་སྨྱོན་\r
པས་མཚམས་བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། དེ་སྟེ་དགེ་སློང་གི་འདུ་ཤེས་དང་ལྡན་ལ་མཚན་མ་རྣམས་ཀྱང་སྟོན་ནུས་ཤིང་གསོལ་པའང་བྱས་ཏེ་ལས་མ་ཉམས་\r

\r
ན། མཚམས་བཅད་པ་ཞེས་བྱའོ། །དེ་བཞིན་དུ་ལས་བྱེད་པ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་རྣམས་ཀྱང་བརྗོད་པར་\r
བྱའོ། །བཙུན་པ། ལས་བྱེད་པ་འགྲོ་བ་གཞན་དུ་གནས་པས་མཚམས་བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། མཚམས་འགུམ་པ་ན་ལས་བགྱིད་པའི་\r
དགེ་སློང་དུས་ལས་འདས་ན། མཚམས་བཀུམ་པ་ཞེས་བགྱིའམ། ཨུ་པ་ལི། དེ་སྟེ་མཚན་མ་བསྒྲགས་པར་ཡང་རྟོགས་ལ། ལས་ཀྱང་མང་དུ་བྱས་བར་གྱུར་ན། མཚམས་བཅད་པ་ཞེས་བྱའོ།།\r
ཨུ་པ་ལི། དེ་སྟེ་མཚན་མ་བསྒྲགས་པར་ཡང་མ་རྟོགས་ལ། ལས་ཀྱང་མང་དུ་མ་བྱས་པར་གྱུར་ན། མཚམས་མ་བཅད་པ་ཞེས་བྱའོ། །དེ་བཞིན་དུ་ཁྱིམ་པ་ཡིན་པར་ཤེས་པ་དང༌། མ་ནིང་ཡིན་\r
པ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་ཡིན་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་ཡིན་པ་དང༌། མུ་སྟེགས་ཅན་དང༌། མུ་\r
སྟེགས་ཅན་དུ་སོང་བ་ཡིན་པ་དང༌། རྐུན་གནས་དང༌། མི་གནས་པ་ཡིན་པ་དང༌། སོ་སོར་གནས་པ་ཡིན་པ་དང༌། སྔར་ཉེས་པ་བྱུང་བ་ཡིན་པ་དང༌། སྔར་འཁྲུགས་པ་ཡིན་པར་ཤེས་པ་ནས།\r
དེ་བཞིན་དུ་འགྲོ་བ་གཞན་དུ་གནས་པ་བདག་ཉིད་ཡིན་པར་ཤེས་པའང་རྒྱས་པར་བརྗོད་པར་བྱའོ། །བཙུན་པ། མཚམས་འགུམ་པ་ན་དགེ་འདུན་གྱི་དབྱེན་བགྱིས་པར་འཚལ་བ་དང༌། ཉེ་བར་ཕྱོགས་\r

\r
པ་དང༌། བསླབ་པ་སྩལ་པ་ལགས་པར་འཚལ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། ཁྱིམ་པས་གྲངས་\r
སུ་བསྐངས་ཏེ་མཚམས་བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་མ་ནིང་ནས་སྔར་འཁྲུགས་པ་རྣམས་ཀྱི་བར་དུ་དེ་དག་གིས་གྲངས་སུ་བསྐངས་ཏེ་མཚམས་\r
བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ་དགེ་སློང་ཟ་མས་གྲངས་སུ་བསྐངས་ཏེ་མཚམས་བཀུམ་ན། མཚམས་བཀུམ་པ་ཞེས་བགྱིའམ། ཨུ་པ་ལི། བཅད་པ་ཞེས་\r
མི་བྱ་སྟེ། དགེ་འདུན་ཡང་འདས་པ་དང་བཅས་པའོ། །དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་གྲངས་སུ་བསྐངས་ཏེ་མཚམས་བཀུམ་ན། མཚམས་\r
བཀུམ་པ་ཞེས་བགྱིའམ། ཨུ་པ་ལི། མཚམས་བཅད་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །མདོར་ན། མཚམས་དང་རུང་བའི་གནས་དག་དང༌། །ལས་གཅིག་ཀླུང་ཡང་དེ་བཞིན་ཏེ། །\r
ཞིག་པ་དང་ནི་གླིང་གསུམ་དང༌། །གྲོང་དང་གསུམ་པ་དེ་བཞིན་ནོ། །བཙུན་པ། མཚམས་ཀྱི་མཚན་མ་མ་མཆིས་པར་གྱུར་ན། མཚམས་ཞིག་པ་ཞེས་བགྱིའམ། ཨུ་པ་ལི། ཞིག་པ་ཞེས་བྱའོ། །བཙུན་པ། མཚམས་\r
ཞིག་ན། རུང་བའི་གནས་ཀྱང་ཞིག་པ་ཞེས་བགྱིའམ། ཨུ་པ་ལི། ཞིག་པ་ཞེས་བྱའོ། །བཙུན་པ། ལས་གཅིག་དང༌། གསོལ་པ་གཅིག་གིས་ལས་བགྱིད་པ་ཕྱོགས་གཅིག་ཏུ་མཆིས་ཏེ་གནས་བཞིར་མཚམས་\r

\r
དགུམ་པར་རུང་ངམ། ཨུ་པ་ལི། རུང་སྟེ། ཇི་ལྟར་ཡང་ལས་བྱེད་པའི་དགེ་སློང་དེས་གནས་བཞིའི་མཚམས་སུ་ཤིང་ངམ། དབྱིག་པའམ། རེ་ལྡེ་ལ་མནན་ཏེ་མཚམས་\r
བཅད་པའོ། །བཙུན་པ། མཚམས་དགུམ་པའི་གནས་སུ་ཀླུང་ངམ། ཡུར་ཆུས་མཚམས་ནོན་ན། མཚམས་ཞིག་པ་ཞེས་བགྱིའམ། ཨུ་པ་ལི། དེ་སྟེ་མཚམས་ཀྱི་མཚན་མ་བརྟན་པོ་ཡོད་ན། མ་ཞིག་པ་\r
ཞེས་བྱའོ། །དེ་སྟེ་མཚམས་ཀྱི་མཚན་མ་མེད་པར་གྱུར་ན། ཞིག་པ་ཞེས་བྱའོ། །བཙུན་པ། མཚམས་ཞིག་ན། ཆོས་གོས་དང་མི་འབྲལ་བའི་སྡོམ་པ་ཡང་མ་མཆིས་པ་ཞེས་བགྱིའམ། མཆིས་པ་ཞེས་\r
བགྱི། ཨུ་པ་ལི། ཡོད་པ་ཞེས་བྱའོ། །བཙུན་པས་ནི། ལས་ཀྱི་མཚམས་སུ་ཆོས་གོས་དང་མི་འབྲལ་བའི་སྡོམ་པ་སྐོས་ཤིག །ཅེས་གསུངས་ན། བཙུན་པ། རྒྱང་གྲགས་ཀྱི་མཚམས་དང༌། རྩིག་པའི་\r
མཚམས་ལ་ཡང་ཆོས་གོས་དང་མི་འབྲལ་བའི་སྡོམ་པ་བསྐོ་བར་བགྱིའམ། དེ་སྟེ་དགོས་པར་གྱུར་ན། སྐོས་ཤིག །བཙུན་པ། གྲོང་དང༌། གཙུག་ལག་ཁང་ལྷན་ཅིག་ཏུ་མཆིས་ཏེ་མཚམས་\r
འབྲལ་བར་གྱུར་ན། དེ་ལ་ཆོས་གོས་དང་ནི། འབྲལ་བ་གང་ཚུན་ཆད་བསྒོ་བར་བགྱི། གྲོང་གི་ཉེ་འཁོར་མ་གཏོགས་པའོ། །བཙུན་པ། བཅོམ་ལྡན་འདས་ཀྱིས་ནི་གྲོང་ངམ་གྲོང་གི་ཉེ་འཁོར་མ་གཏོགས་\r
བར་ཆོས་གོས་དང་མི་འབྲལ་བའི་སྡོམ་པའོ། །ཞེས་གསུངས་ན། ཆོས་གོས་དང་མི་འབྲལ་བའི་སྡོམ་པ་བསྐོས་པ་ལས། གྲོང་ཞིག་དེར་བཙུགས་ན། དེ་ཕྱོགས་སུ་ཆོས་གོས་དང་མི་འབྲལ་བའི་\r

\r
སྡོམ་པ་ཞིག་པར་འགྱུར་རམ། ཨུ་པ་ལི། ཞིག་པ་ཞེས་བྱའོ། །བཙུན་པ། ཆོས་གོས་དང་མི་འབྲལ་བའི་སྡོམ་པ་བསྐོས་པ་ལས་གྲོང་གུད་དུ་འཕོས་ན། བཙུན་པ། ཅིའི་ཕྱིར་ཕྱོགས་དེར་ཆོས་གོས་དང༌། མི་བྲལ་\r
བར་སྡོམ་པ་བསྐོ་བར་བགྱིའམ། ཨུ་པ་ལི། མི་དགོས་ཏེ། སྔོན་གྱི་སྡོམ་པ་གསོས་པས་ཆོག་གོ། མདོར་ན། དྲན་པ་བཞི་པ་གསུམ་པ་དང༌། ལྔ་པ་དང་ནི་གཉིས་ཚན་དང༌། །ཉེས་པ་གཉིས་དང་སྐབས་\r
འབྱེད་དང༌། །སེམས་པ་འདུག་པ་ལངས་པ་དང༌། །ཁྱིམ་པ་དག་ལ་སོགས་པ་དང༌། །སྨྱོན་པ་འཆད་དང་མང་པོའོ། །བཙུན་པ། དགེ་འདུན་གྱིས་སྐྱ་རེངས་ཤར་བའི་ཚེ་དེང་ནི། བདག་ཅག་གི་གསོ་སྦྱོང་ངོ༌། །ཞེས་དྲན་\r
པར་གྱུར་ན། དགེ་སློང་དེ་དག་གིས་གསོ་སྦྱོང་ཇི་ལྟར་བགྱི། དེང་བདག་ཅག་གི་གསོ་སྦྱོང་ངོ༌། །ཞེས་སེམས་ལས་ཚིག་ཏུ་བརྗོད་ཅིང༌། འོན་ཏེ་དེ་ན་སོ་སོར་ཐར་པ་ཀློག་ན། བཀླགས་པ་ཞེས་བྱ་སྟེ། དགེ་སློང་དག་གིས་\r
གསོ་སྦྱོང་ཡང་བྱས་མོད་ཀྱི། འདས་པ་དང་བཅས་པར་འགྱུར་རོ། །བཙུན་པ། བཅོམ་ལྡན་འདས་ཀྱིས་གསོ་སྦྱོང་གི་ལས་རྣམ་པ་བཞི་སྟེ། ཆོས་བཞིན་མ་ཡིན་པར་བྱེད་ཅིང་མ་འདུས་པ་དང༌། ཆོས་བཞིན་མ་ཡིན་\r
པ་ལ་འདུས་པ་དང༌། ཆོས་བཞིན་ལ་མ་འདུས་པ་དང༌། ཆོས་བཞིན་ལ་འདུས་པ་རྣམས་སོ། །ཞེས་གསུངས་ན། ཆོས་བཞིན་མ་ཡིན་པར་བྱེད་ཅིང་མ་འདུས་པ་གང་ཞེ་ན། གང་གི་ཚེ་སོ་སོར་ཐར་པ་བཀླག་པར་\r
བྱ་བ་དེའི་ཚེ་མི་ཀློག །གང་གིས་བཀླག་པར་བྱ་བ་དེས་མི་ཀློག །ཇི་ལྟར་བཀླག་པར་བྱ་བ་དེ་ལྟར་མི་ཀློག །ཇི་སྲིད་དུ་བཀླག་པ་དེ་སྲིད་དུ་མི་ཀློག་པ་དང་མ་འདུས་པར་གྱུར་པའོ། །ཆོས་བཞིན་མ་ཡིན་པ་ལ་འདུས་\r

\r
པ་གང་ཞེ་ན། གང་གི་སོ་སོར་ཐར་པ་བཀླག་པར་བྱ་བ་དེའི་ཚེ་མི་ཀློག་པ་ནས་རྒྱས་པར་ཇི་སྲིད་དུ་བཀླག་པར་བྱ་བ་དེ་སྲིད་དུ་མི་ཀློག་ཅིང་འདུས་པར་གྱུར་པའོ། །ཆོས་བཞིན་ལ་\r
མ་འདུས་པ་གང་ཞེ་ན། གང་གི་ཚེ་སོ་སོར་ཐར་པ་བཀླག་པར་བྱ་བ་དེའི་ཚེ་ཀློག །གང་གིས་བཀླག་པར་བྱ་བ་དེས་ཀློག །ཇི་ལྟར་བཀླག་པར་བྱ་བ་དེ་ལྟར་ཀློག །ཇི་ཙམ་དུ་བཀླག་པར་བྱ་བ་དེ་ཙམ་བཀླགས་\r
པ་དང་མ་འདུས་པར་གྱུར་པའོ། །ཆོས་བཞིན་ལ་འདུས་པ་གང་ཞེ་ན། གང་གི་ཚེ་སོ་སོར་ཐར་པ་བཀླག་པར་བྱ་བ་དེའི་ཚེ་ཀློག་པ་ནས་རྒྱས་བར་ཇི་སྲིད་དུ་བཀླག་པར་བྱ་བ་དེ་སྲིད་དུ་ཀློག་ཅིང་འདུས་པར་གྱུར་\r
བའི་བར་དུའོ། །བཙུན་པ། འཕགས་པས་འཕགས་པའི་སྐད་དུ་སོ་སོར་ཐར་པ་བཀླགས་པ་དང༌། དགེ་སློང་དེ་དག་གིས་འཕགས་པའི་སྐད་མ་འཚལ་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི།\r
མ་བྱས་པ་ཞེས་བྱ་སྟེ། སོ་སོར་ཐར་པའི་མདོ་ཀློག་པ་ཡང་འདས་པ་དང་བཅས་པའོ། །མཐའ་འཁོབ་པས་འཕགས་པའི་སྐད་དུ་སོ་སོར་ཐར་པ་བཀླགས་པ་དང༌། དགེ་སློང་དེ་དག་གིས་འཕགས་པའི་སྐད་མ་འཚལ་\r
ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། སོ་སོར་ཐར་པའི་མདོ་ཀློག་པ་ཡང་འདས་པ་དང་བཅས་པའོ། །འཕགས་པས་མཐའ་འཁོབ་པའི་སྐད་དུ་སོ་སོར་ཐར་པ་བཀླགས་\r
པ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། སོ་སོར་ཐར་པའི་མདོ་ཀློག་པ་ཡང་འདས་པ་དང་བཅས་\r

\r
པའོ། །མཐའ་འཁོབ་པས་མཐའ་འཁོབ་པའི་སྐད་དུ་སོ་སོར་ཐར་པའི་མདོ་བཀླགས་པ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་\r
བྱས་པ་ཞེས་བྱ་སྟེ། སོ་སོར་ཐར་པའི་མདོ་ཀློག་པ་ཡང་འདས་པ་དང་བཅས་པའོ། །བཙུན་པ། ས་ལ་གནས་པའི་གྲངས་ནམ་མཁའ་ལ་གནས་པས་བསྐངས་ཏེ་སོ་སོར་ཐར་པའི་མདོ་ཀློག་པ་བཀླགས་ན།\r
གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །བཙུན་པ། ནམ་མཁའ་ལ་གནས་པའི་གྲངས་ས་ལ་གནས་པས་བསྐངས་ཏེ་\r
སོ་སོར་ཐར་པའི་མདོ་ཀློག་པ་བཀླགས་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །བཙུན་པ། ས་ལ་གནས་པ་རྣམས་ལ་ནམ་མཁའ་\r
ལ་གནས་པས་སོ་སོར་ཐར་པའི་མདོ་ཀློག་ཅིང་གསོ་སྦྱོང་བགྱིས་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དགེ་འདུན་དེ་དག་ཀྱང་འདས་པ་དང་བཅས་པའོ། །བཙུན་པ། ནམ་\r
མཁའ་ལ་གནས་པ་རྣམས་ལ་ས་ལ་གནས་པས་སོ་སོར་ཐར་པའི་མདོ་ཀློག་ཅིང་གསོ་སྦྱོང་བགྱིས་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་\r
བཅས་པའོ། །དེ་བཞིན་དུ་མཚམས་ཀྱི་ནང་ན་འདུག་པ་དང༌། མཚམས་ཀྱི་ཕྱི་རོལ་ན་འདུག་པར་ལྷན་ཅིག་རྒྱས་པས་བཞིར་བྱའོ། །བཙུན་པ། སོ་སོར་ཐར་པ་ཀློག་པ་ལ་རྣམ་པ་དུ་མཆིས། ཨུ་པ་ལི། རྣམ་པ་ལྔ་\r

\r
སྟེ། གསོལ་བ་བྱས་ནས་གླེང་གཞི་བཀླགས་ཏེ་ལྷག་མ་རྣམས་ཐོས་པར་ཟད་དོ། །ཞེས་བསྒྲགས་པ་འདི་ནི། སོ་སོར་ཐར་པའི་མདོ་ཀློག་པ་དང་པོའོ། །གསོལ་བ་བྱས་ནས་\r
གླེང་གཞི་བཀླགས་ཏེ་ཕས་ཕམ་པ་བཞི་བཀླགས་ནས་ལྷག་མ་རྣམས་ཐོས་པའོ། །ཞེས་བསྒྲགས་པ་འདི་ནི། སོ་སོར་ཐར་པའི་མདོ་ཀློག་པ་གཉིས་པའོ། །གསོལ་བ་བྱས་ཏེ་གླེང་གཞི་བཀླགས། ཕས་\r
ཕམ་པ་བཞི་བཀླགས། དགེ་འདུན་གྱི་ལྷག་མ་བཅུ་གསུམ་བཀླགས་ལ་ལྷག་མ་རྣམས་ཐོས་པའོ། །ཞེས་བསྒྲགས་པ་འདི་ནི། སོ་སོར་ཐར་པའི་མདོ་ཀློག་པ་གསུམ་པའོ། །གསོལ་བ་བྱས་ཏེ་གླེང་གཞི་\r
བཀླགས། ཕས་ཕམ་པ་བཞི་དང༌། དགེ་འདུན་གྱི་ལྷག་མ་བཅུ་གསུམ་དང༌། མི་མངོན་པ་གཉིས་བཀླགས་ནས་ལྷག་མ་རྣམས་ཐོས་པའོ། །ཞེས་བསྒྲགས་པ་འདི་ནི། སོ་སོར་ཐར་པའི་མདོ་ཀློག་པ་བཞི་པ་\r
སྟེ༑ རྒྱས་པ་ཀློག་པ་དང་འདི་ལྔའོ། །བཙུན་པ། གསོ་སྦྱོང་གི་ལས་ལ་རྣམ་པ་དུ། ཨུ་པ་ལི། ལྔ་སྟེ། བཀླག་པ་དང༌། མི་བཀླག་པར་སེམས་བསྐྱེད་པ་དང༌། བྱིན་གྱིས་བརླབ་པ་དང༌། ཡོངས་སུ་དག་པ་དང༌།\r
སྐབས་འབྱེད་པ་དང་རྣམ་པ་ལྔའོ། །བཙུན་པ། སོ་སོར་ཐར་པའི་མདོ་ཀློག་པས་སོ་སོར་ཐར་པའི་མདོ་ཀློག་པ་ཀློག་པའི་ཚེ་མཚན་གྱུར་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱའོ། །\r
བཙུན་པ། དགེ་སློང་ཕྱོགས་གཅིག་ཏུ་མཆིས་པས་གནས་བཞིར་སོ་སོར་ཐར་པའི་མདོ་བཀླགས་ལ། གསོ་སྦྱོང་ཡང་བགྱིས་ན། དགེ་སློང་དེ་དག་འདས་པ་དང་བཅས་པར་མི་འགྱུར་བ་མཆིས་སམ། ཨུ་པ་\r

\r
ལི། ཡོད་དེ། འདི་ལྟར་སོ་སོར་ཐར་པའི་མདོ་ཀློག་པའི་དགེ་སློང་དེ་གནས་པའི་མཚམས་སུ་ཤིང་ངམ། དབྱིག་པའམ། རེ་ལྡེས་མནན་ཏེ་སོ་སོར་ཐར་པའི་མདོ་བཀླགས་པའོ། །བཙུན་པ། གནས་གཅིག་\r
པའི་མཚམས་ཀྱི་ནང་ན་གནས་གཅིག་པའི་དགེ་སློང་རྣམས་ཀྱིས་ཕྱོགས་བཞིར་སོ་སོར་གསོ་སྦྱོང་བགྱིས་ན། གསོ་སྦྱོང་ཡང་བགྱིས་ལ་དགེ་སློང་དེ་དག་ཀྱང་འདས་པ་དང་བཅས་བར་མི་འགྱུར་བ་མཆིས་\r
སམ། ཨུ་པ་ལི། ཡོད་དེ། གཅིག་གིས་གཅིག་ལ་དད་པ་བྱིན་པའོ། །བཙུན་པ། སོ་སོར་ཐར་པའི་མདོ་ཀློག་པའི་དགེ་སློང་ཕྱོགས་གཅིག་ཏུ་མཆིས་པ་མཚམས་ཀྱི་ནང་དང༌། མཚམས་ཀྱི་སླད་རོལ་ན་\r
གནས་པ་རྣམས་ལ་སོ་སོར་ཐར་པ་བཀླགས་ན། གསོ་སྦྱོང་ཡང་བགྱིས་ལ། དགེ་སློང་དེ་དག་ཀྱང་འདས་པ་དང་བཅས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་སོ་སོར་ཐར་པའི་མདོ་\r
ཀློག་པའི་དགེ་སློང་གིས་མཚམས་ནོན་ཏེ་མནན་ནས་མཚམས་སུ་འགྲེང་ངམ་འདུག་ལ། མཚམས་ཀྱི་ནང་དང༌། མཚམས་ཀྱི་ཕྱི་རོལ་ན། གནས་པ་རྣམས་ལ་སོ་སོར་ཐར་པ་བཀླགས་པའོ། །བཙུན་\r
པ༑ དགེ་སློང་གིས་སོ་སོར་ཐར་པའི་མདོ་ཀློག་པ་ལྔ་ལས་གང་ཡང་རུང་སྟེ། སོ་སོར་ཐར་པའི་མདོ་ཀློག་པ་མ་བཀླགས་ཀྱང་གསོ་སྦྱོང་བགྱིས་པར་འགྱུར་བ་མཆིས་སམ། ཨུ་པ་ལི། ཡོད་དེ། སྐབས་འབྱེད་\r
པའི་ཚེ་སྐབས་འབྱེད་པས་སྐབས་ཕྱེ་བའོ། །བཙུན་པ། དགེ་སློང་གིས་ཚིག་ཏུ་མ་སྨྲས་ཀྱང་གསོ་སྦྱོང་བགྱིས་པར་འགྱུར་བ་མཆིས་སམ། ཨུ་པ་ལི། ཡོད་དེ། སེམས་བསྐྱེད་པས་སོ། །བཙུན་པས་འཁོར་རྣམས་\r

\r
མ་ལངས། དགེ་སློང་རྣམས་ནི། མ་དོང་པའོ། །ཞེས་གསུངས་ན། བཙུན་པ། ཇི་ཙམ་གྱིས་ན། འཁོར་མ་ལོངས་པ་ཞེས་བགྱི། ཨུ་པ་ལི། གང་དུ་དགེ་སློང་བཞིའམ། དེ་ལས་མང་\r
དུ་འདུག་པར་གྱུར་ན། མ་ལངས་པ་ཞེས་བྱའོ། །བཞིར་མ་ཚང་ན་ནི། ལངས་པ་ཞེས་བྱའོ། །བཙུན་པ། དགེ་སློང་གིས་སོ་སོར་ཐར་པའི་མདོ་ཀློག་པ་བཀླགས་པ་དང༌། སྟན་ལས་ལངས་ཏེ་མཆིས་ནས་དགེ་སློང་\r
མཆིས་བཞིན་དུ་འཚལ་བར་མ་བགྱིས་ཀྱང་ཀུན་ཏུ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། བཤང་བ་དང༌། གཅི་བའི་སར་སོང་སྟེ། དེ་ཡང་ཐོས་པའི་ཉེ་འཁོར་ལས་མ་འདས་པའོ། །ཁྱིམ་\r
པས་སོ་སོར་ཐར་པའི་མདོ་ཀློག་པ་བགྱིས་ཏེ་གསོ་སྦྱོང་བགྱིས་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། གསོ་སྦྱོང་མ་བྱས་པ་ཞེས་བྱ་སྟེ། དགེ་འདུན་ཀྱང་འདས་པ་དང་བཅས་པའོ། །དེ་བཞིན་དུ་ཟ་\r
མ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། མི་གནས་པ་དང༌། སོ་སོར་གནས་པ་དང༌། འགྲོ་བ་གཞན་དུ་གནས་པ་ནས་སྔར་འཁྲུགས་པའི་བར་དུ་དེ་དག་ནི། ཨུ་པ་ལི། གསོ་སྦྱོང་མ་བྱས་པ་ཞེས་བྱ་\r
སྟེ༑ དགེ་འདུན་ཀྱང་འདས་པ་དང་བཅས་པའོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་སོ་སོར་ཐར་པའི་མདོ་ཀློག་པ་བགྱིས་ཏེ་གསོ་སྦྱོང་\r
བགྱིས་ན། བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་སློང་རྣམས་ནི། འདས་པ་དང༌། བཅས་པའོ། །བཙུན་པ། སྨྱོན་པས་སོ་སོར་ཐར་པའི་མདོ་ཀློག་པ་བགྱིས་ཏེ་གསོ་སྦྱོང་བགྱིས་ན།\r

\r
གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་འདུན་རྣམས་ནི། འདས་པ་དང་བཅས་པའོ། །བཙུན་པ། དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། འོན་པས་སོ་སོར་\r
ཐར་པའི་མདོ་ཀློག་པ་བགྱིས་ཏེ་གསོ་སྦྱོང་བགྱིས་ན། གསོ་སྦྱོང་བགྱིས་པ་ཞེས་བགྱིའམ། གསོ་སྦྱོང་བྱས་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །ཇི་ལྟར་སོ་སོར་ཐར་པའི་མདོ་ཀློག་པ་དེ་\r
བཞིན་དུ་མང་པོར་བསྐང་པ་ཡང་རྒྱས་པར་སྦྱར་རོ། །མདོར་ན། མ་ཕུལ་བླངས་པ་དགེ་འདུན་དང༌། །བཞི་པ་དང་ནི་གཉིས་པ་མཚན། །འཁོར་བ་དང་ནི་གཅིག་ནས་གཅིག །བྱིན་དང་ལམ་དང་དེ་བཞིན་མང༌།།\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་བླངས་ཏེ་སྟེང་གི་ནམ་མཁའ་ལས་རེ་བ་མེད་པར་མཆིས་སམ་མཚམས་\r
ཀྱི་སླད་རོལ་དུ་མཆིས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །བཙུན་པ། དེ་སྟེ་རེ་བ་དང་བཅས་པས་མཆིས་ན། དད་པ་དང༌། ཡོངས་སུ་དག་པ་མ་ཕུལ་\r
བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ས་ལ་གནས་པས་ནམ་མཁའ་ལ་གནས་པ་རྣམས་ལ་དད་པ་དང༌། ཡོངས་སུ་དག་པ་སྩལ་དུ་རུང་ངམ། ཨུ་པ་ལི། མི་རུང་ངོ༌། །བླང་དུ་རུང་ངམ། ཨུ་\r
པ་ལི། མི་རུང་ངོ༌། །བཙུན་པ། ནམ་མཁའ་ལ་གནས་པས་ས་ལ་གནས་པ་རྣམས་ལ་དད་པ་དང༌། ཡོངས་སུ་དག་པ་སྩལ་པར་རུང་ངམ། ཨུ་པ་ལི། མི་རུང་ངོ༌། །བླང་བར་རུང་ངམ། ཨུ་པ་ལི། མི་རུང་ངོ༌། །\r

\r
དེ་བཞིན་དུ་མཚམས་ཀྱི་ནང་དུ་འདུག་པ་དང༌། མཚམས་ཀྱི་ཕྱི་རོལ་ན་འདུག་པ་རྣམས་ལ་ཡང་བཞིར་བྱའོ། །བཙུན་པ། དགེ་སློང་གིས་དགེ་འདུན་ཐམས་ཅད་འདུས་ཤིང་\r
ཚོགས་པ་ལ་དད་པ་དང༌། ཡོངས་སུ་དག་པ་ཕུལ་ན། དེས་དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །སུས་རྨ་བར་བགྱི། སུས་ཀྱང་མ་ཡིན་ནོ། །བཙུན་པ། དགེ་\r
སློང་འཕགས་པས་འཕགས་པའི་སྐད་དུ་དད་པ་དང༌། ཡོངས་སུ་དག་པ་ཕུལ་བ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་\r
ལི༑ མ་ཡིན་ནོ། །འཕགས་པས་མཐའ་འཁོབ་པའི་སྐད་དུ་དད་པ་དང༌། ཡོངས་སུ་དག་པ་ཕུལ་བ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། དད་པ་དང༌། ཡོངས་སུ་དག་པ་ཕུལ་བ་\r
ཞེས་བགྱིའམ། ཨུ་པ་ལི། མ་ཡིན་ནོ། །མཐའ་འཁོབ་པས་མཐའ་འཁོབ་པའི་སྐད་དུ་དད་པ་དང༌། ཡོངས་སུ་དག་པ་ཕུལ་བ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། དད་པ་དང༌།\r
ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །མཐའ་འཁོབ་བས་འཕགས་པའི་སྐད་དུ་དད་པ་དང༌། ཡོངས་སུ་དག་པ་ཕུལ་བ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་\r
ན༑ དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་ལུས་ཀྱི་དམིགས་པས་སྐད་མ་བརྗོད་ན། དད་པ་དང༌། ཡོངས་སུ་དག་པ་ཕུལ་བ་ཞེས་\r

\r
བགྱིའམ། ཨུ་པ་ལི། ཕུལ་བ་ཞེས་བྱའོ། །ཚིག་གིས་སྨྲས་ལ་ལུས་ཀྱིས་མ་ལགས་ན། དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །ལུས་དང་ཚིག་གིས་སྨྲས་ན། དད་\r
པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །ལུས་ཀྱིས་ཀྱང་མ་ལགས། ཚིག་གིས་ཀྱང་མ་ལགས་ན། དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། མ་\r
ཡིན་ནོ། །བཙུན་པ། དད་པ་དང༌། ཡོངས་སུ་དག་པ་སྩལ་པ་ལས་དད་པ་དང༌། ཡོངས་སུ་དག་པ་ལེན་པའི་དགེ་སློང་མཚན་འཕོས་ན། མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། གཅིག་ནས་\r
གཅིག་ཏུ་བརྒྱུད་དེ་དད་པ་དང༌། ཡོངས་སུ་དག་པ་ཕུལ་ན། དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱ་སྟེ། དགེ་སློང་དེ་དག་ནི། འདས་པ་དང་བཅས་པའོ། །བཙུན་པ། ཆད་\r
པ་འཁོར་བས་དད་པ་དང༌། ཡོངས་སུ་དག་པ་ཕུལ་ན། དད་པ་དང༌། ཡོངས་སུ་དག་པ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱ་སྟེ། དགེ་སློང་དེ་དག་ནི། འདས་པ་དང་བཅས་པའོ། །བཙུན་པ། དགེ་\r
སློང་གིས་དད་པ་དང༌། ཡོངས་སུ་དག་པ་ཕུལ་ནས་ཁྱིམ་པར་ཁས་བླངས་ན། དད་པ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །དེ་བཞིན་དུ་མ་ནིང་ལགས་པར་ཁས་བླངས་པ་ནས་སྔར་འཁྲུགས་\r
པ་ལགས་པར་ཁས་བླངས་པའི་བར་དུ་རྒྱས་པར་དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་ཕུལ་ནས་\r

\r
ཟམ་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །དེ་སྟེ་དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་\r
དང༌། བསླབ་པ་སྩལ་པ་རྣམས་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་བླངས་ནས་\r
ཁྱིམ་པ་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །དེ་བཞིན་དུ་མ་ནིང་ལགས་པར་ཁས་བླངས་ནས་སྔར་འཁྲུགས་པ་ལགས་པར་\r
ཁས་བླངས་པའི་བར་དུ་རྒྱས་པར་དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་བླངས་པ་དང༌། ཟ་མ་དང༌། མི་\r
གནས་པ་དང༌། སོ་སོར་གནས་པ་རྣམས་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །བཙུན་པ། དགེ་སློང་གིས་དགེ་འདུན་གྱི་\r
དབྱེན་བགྱིས་པ་ལགས་པར་ཁས་བླངས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །\r
བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་བླངས་ཏེ་དགེ་འདུན་གྱི་ནང་དུ་མཆིས་ནས་ཁྱིམ་པ་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་\r

\r
ལི༑ ཕུལ་བ་ཞེས་བྱའོ། །དེ་བཞིན་དུ་མ་ནིང་ནས་སྔར་འཁྲུགས་པ་ལགས་པར་ཁས་བླངས་པའི་བར་དུ་རྒྱས་པར་དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །\r
བཙུན་པ། དགེ་སློང་གིས་དད་པ་དང༌། ཡོངས་སུ་དག་པ་བླངས་ཏེ་དགེ་འདུན་གྱི་ནང་དུ་མཆིས་ནས་ཟ་མ་ལགས་པར་ཁས་བླངས་ན། དད་པ་དང༌། ཡོངས་སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་\r
ཡིན་ནོ། །དེ་བཞིན་དུ་དགེ་འདུན་གྱི་དབྱེན་བགྱིས་པ་དང༌། མི་གནས་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་ལགས་པར་ཁས་བླངས་ན། བཙུན་པ། དད་པ་དང༌། ཡོངས་\r
སུ་དག་པ་མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །གསོ་སྦྱོང་གི་དངོས་པོ་རྫོགས་སོ།། །།འདུལ་བ་གཞུང་དམ་པ་བམ་པོ་བཅུ་བདུན་པ། མདོར་ན། བཞི་པ་རྣམ་པ་བཞི་དག་དང༌།།\r
དངོས་པོ་གནས་གཉིས་དེ་བཞིན་ཏེ། །དྲན་པ་འགྲོ་བ་སྤངས་པ་དང༌། །འདུག་པ་དག་དང་ལངས་པ་མཚན། །ཁྱིམ་པ་དག་ལ་སོགས་པ་དང༌། །སྨྱོན་པ་དང་ནི་ཆད་པ་གྲངས། །སངས་རྒྱས་བཅོམ་ལྡན་\r
འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། སྐབས་འབྱེད་པའི་ལས་ལ་རྣམ་པ་དུ་མཆིས། ཨུ་པ་ལི། བཞི་སྟེ། ཆོས་བཞིན་མ་ཡིན་པས་སྐབས་འབྱེད་ཅིང་མ་འདུས་པ་དང༌། ཆོས་བཞིན་མ་ཡིན་པར་\r
འདུས་པ་དང༌། ཆོས་བཞིན་དུམ་འདུས་པ་དང༌། ཆོས་བཞིན་དུ་འདུས་པའོ། །ཆོས་བཞིན་མ་ཡིན་པས་སྐབས་འབྱེད་པ་གང་ཞེ་ན། གང་གི་ཚེ་སྐབས་དབྱེ་བར་བྱ་བ་དེའི་ཚེ་ན་སྐབས་འབྱེད་པར་མི་བྱེད་པ་དང༌།\r

\r
ཇི་ལྟར་སྐབས་དབྱེ་བ་དེ་ལྟར་སྐབས་འབྱེད་པ་དེ་མི་བྱེད་པ་དང༌། ཇི་ཙམ་དུ་སྐབས་དབྱེ་བར་བྱ་བ་དེ་ཙམ་སྐབས་འབྱེད་པར་མི་བྱེད་པ་དང༌། གང་གིས་སྐབས་དབྱེ་བར་\r
བྱ་བ་དེས་སྐབས་འབྱེད་པར་མི་བྱེད་པ་དང༌། མ་འདུས་པར་ཡང་གྱུར་པའོ། །ཆོས་མ་ཡིན་པས་འདུས་པ་གང་ཞེ་ན། གང་གི་ཚེ་སྐབས་དབྱེ་བར་བྱ་བ་དེའི་ཚེ་ན་སྐབས་འབྱེད་པར་མི་བྱེད་པ་ནས་གང་\r
གིས་སྐབས་དབྱེ་བར་བྱ་བ་དེས་སྐབས་འབྱེད་པར་མི་བྱེད་པའི་བར་དུ་རྒྱས་པར་བརྗོད་དེ། འདུས་པར་ཡང་གྱུར་པའོ། །ཆོས་བཞིན་དུ་མ་འདུས་པ་གང་ཞེ་ན། གང་གི་ཚེ་ན་སྐབས་འབྱེད་པར་བྱེད་པ་\r
དང༌། ཇི་ལྟར་སྐབས་དབྱེ་བར་བྱ་བ་དེ་ལྟར་སྐབས་འབྱེད་པར་བྱེད་པ་དང༌། ཇི་ཙམ་དུ་སྐབས་དབྱེ་བར་བྱ་བ་དེ་ཙམ་དུ་སྐབས་འབྱེད་པར་བྱེད་པ་དང༌། གང་གིས་སྐབས་དབྱེ་བར་བྱ་བ་དེས་སྐབས་འབྱེད་\r
པར་བྱེད་ཅིང་མ་འདུས་པར་གྱུར་པའོ། །ཆོས་བཞིན་དུ་འདུས་པ་གང་ཞེ་ན། གང་གི་ཚེ་སྐབས་དབྱེ་བར་བྱ་བ་དེའི་ཚེ་ན་སྐབས་འབྱེད་པར་བྱེད་པ་ནས་གང་གིས་སྐབས་དབྱེ་བར་བྱ་བ་དེས་སྐབས་འབྱེད་\r
པར་བྱེད་པའི་བར་དུ་རྒྱས་པར་བརྗོད་དེ། འདུས་པར་ཡང་གྱུར་པའོ། །བཙུན་པ། འཕགས་པས་འཕགས་པའི་སྐད་དུ་སྐབས་ཕྱེ་བ་དང༌། དགེ་སློང་དེ་དག་གིས་ཀྱང་འཕགས་པའི་སྐད་མ་འཚལ་ན། སྐབས་\r
ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །འཕགས་པས་མཐའ་འཁོབ་པའི་སྐད་དུ་སྐབས་ཕྱེ་བ་དང༌། དགེ་སློང་དེ་དག་ཀྱང་མཐའ་\r

\r
འཁོབ་པའི་སྐད་མ་འཚལ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །མཐའ་འཁོབ་པས་མཐའ་འཁོབ་པའི་སྐད་དུ་སྐབས་ཕྱེ་\r
བ་དང༌། དགེ་སློང་དེ་དག་ཀྱང་མཐའ་འཁོབ་པའི་སྐད་མ་འཚལ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །མཐའ་འཁོབ་\r
པས་འཕགས་པའི་སྐད་དུ་སྐབས་ཕྱེ་བ་དང༌། དགེ་སློང་དེ་དག་ཀྱང་འཕགས་པའི་སྐད་མ་འཚལ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་དེ་དག་ཀྱང་འདས་པ་\r
དང་བཅས་པའོ། །བཙུན་པ། ས་ལ་གནས་པའི་གྲངས་ནམ་མཁའ་ལ་གནས་པས་བསྐངས་ཏེ་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་དེ་དག་ཀྱང་\r
འདས་པ་དང་བཅས་པའོ། །བཙུན་པ། ནམ་མཁའ་ལ་གནས་པའི་གྲངས་ལ་གནས་པས་བསྐངས་ཏེ་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་\r
དེ་དག་ཀྱང་འདས་པ་དང་བཅས་པའོ། །བཙུན་པ། ས་ལ་གནས་པས་ནམ་མཁའ་ལ་གནས་པ་རྣམས་ལ་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་སློང་\r
དེ་དག་ཀྱང་འདས་པ་དང་བཅས་པའོ། །བཙུན་པ། ནམ་མཁའ་ལ་གནས་པས་ས་ལ་གནས་པ་རྣམས་ལ་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་\r

\r
སློང་དེ་དག་ཀྱང་འདས་པ་དང་བཅས་པའོ། །དེ་བཞིན་དུ་མཚམས་ཀྱི་ནང་ན་འཁོད་པ་དང༌། མཚམས་ཀྱི་ཕྱི་རོལ་ན་འཁོད་པ་རྣམས་ལྷན་ཅིག་ཏུ་རྣམ་པ་བཞིར་བྱའོ། །\r
བཙུན་པ། བཅོམ་ལྡན་འདས་ཀྱིས་གང་སྐབས་འབྱེད་པ་དེ་ཉིད་ཀྱི་ཚེ་དངོས་པོ་ནི། ཡོད། གང་ཟག་ནི། མེད་དོ། །ཞེས་གསུངས་ན། བཙུན་པ། དངོས་པོ་ནི། གང་ལགས། གང་ཟག་ནི། གང་\r
ལགས༑ ཉེས་པ་ནི། དངོས་པོའོ། །ཉེས་པར་བྱེད་པ་ནི། གང་ཟག་ཅེས་བྱའོ། །བཙུན་པ། ཚིག་ཏུ་མ་བརྗོད་ཀྱང་སྐབས་ཕྱེ་བར་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་དགེ་སློང་དེས་\r
སྤྲིང་ཡིག་གམ། ལག་བརྡས་སྐབས་ཕྱེ་བའོ། །བཙུན་པ། དགེ་སློང་ཞིག་ཕྱོགས་གཅིག་ཏུ་འགྲེང་ནས་གནས་བཞིར་སྐབས་འབྱེད་ན། སྐབས་ཕྱེ་བར་འགྱུར་བ་མཆིས་སམ། ཨུ་པ་ལི། ཡོད་\r
དེ། འདི་ལྟར་ཡང་སྐབས་འབྱེད་པའི་དགེ་སློང་དེས་གནས་བཞིའི་མཚམས་སུ་ཤིང་ངམ་རེ་ལྡེས་མནན་ཏེ་སྐབས་འབྱེད་པའོ། །བཙུན་པ། གནས་ཀྱང་གཅིག །མཚམས་ཀྱང་གཅིག་པར་ལྷན་ཅིག་གནས་\r
པའི་དགེ་སློང་དག་གིས་ཕྱོགས་བཞིར་སྐབས་ཕྱེ་ན། སྐབས་ཕྱེ་བར་ཡང་འགྱུར་ལ། དགེ་འདུན་དེ་དག་ཀྱང་འདས་པ་དང་བཅས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། གཅིག་ལ་གཅིག་\r
དད་པ་བྱིན་པའོ། །བཙུན་པ། དགེ་འདུན་ཐམས་ཅད་ཀྱིས་སྐྱ་རེངས་ཤར་པ་ན་དྲན་པར་གྱུར་ན། དགེ་སློང་དག་གིས་ཇི་ལྟར་སྐབས་དབྱེ་བར་བགྱི། དེང་ནི། བདག་ཅག་གིས་དབྱེའོ། །ཞེས་ཚིག་ཏུ་བརྗོད་\r

\r
པར་བྱའོ། །ཡང་ན་ནི། ཚིག་གསུམ་པས་སྐབས་ཕྱེ་ན། སྐབས་ཕྱེ་བ་ཞེས་བྱ་སྟེ། དགེ་སློང་དེ་དག་ནི། འདས་པ་དང་བཅས་པའོ། །བཙུན་པ། བཅོམ་ལྡན་འདས་ཀྱིས་གང་གཉེན་གྱི་དོན་གྱི་སླད་དུ་དབྱར་གྱི་\r
ནང་དུ་སྐབས་ཕྱེ་ཞིག །ཅེས་གསུངས་ན། བཙུན་པ། ཐབས་ཇི་ལྟར་སྩལ་བར་བགྱི། ཨུ་པ་ལི། གང་རིང་དུ་གནས་ལ་སྐབས་འབྱེད་པའི་ཚེ་འོང་མི་ནུས་པའོ། །བཙུན་པ། དགེ་སློང་གིས་གཉེན་གྱི་དོན་གྱི་\r
སླད་དུ་དབྱར་གྱི་ནང་དུ་སྐབས་ཕྱེ་སྟེ་ཞག་བདུན་ནམ། བཞི་བཅུར་ཡང་རུང་བྱིན་གྱིས་བརླབས་ནས་མཆིས་པ་ལས། དེ་སྟེ་སྐབས་འབྱེད་པ་བཅོ་ལྔ་པའི་སྐབས་འབྱེད་པ་དེ་ཉིད་ཀྱི་ཚེ་སླར་མཆིས་ན། ཅི། དེས་\r
ཡང་སྐབས་དབྱེ་བར་བགྱིའམ། ཨུ་པ་ལི། མ་ཡིན་ཏེ། དེ་ལ་ནི། སྐབས་ཕྱེ་བ་དེས་ཆོག་གོ །བཙུན་པ། དགེ་སློང་ཞིག་སྐབས་འབྱེད་པ་ཚེས་བཅོ་ལྔ་པ་ཉིད་ཀྱི་ཚེ་སྤངས་ན། དེ་དང་ལྷན་ཅིག་སྐབས་དབྱེ་བར་\r
བགྱིའམ། ཨུ་པ་ལི། མ་ཡིན་ནོ། །བཙུན་པ། བཅོམ་ལྡན་འདས་ཀྱིས་གང་དགེ་སློང་གི་འཁོར་རྣམས་མ་ལངས་མ་དོང་པའོ། །ཞེས་གསུངས་ན། བཙུན་པ། ཇི་ཙམ་གྱིས་ན། འཁོར་མ་ལངས་པ་ཞེས་བགྱི།\r
ཨུ་པ་ལི། གང་དུ་དགེ་སློང་བཞིའམ། ལྔའམ། དེ་ལས་མང་ཡང་རུང་སྟེ་འཁོད་པར་གྱུར་ན། མ་ལངས་པ་ཞེས་བྱའོ། །བཞི་ལས་ཉུང་ན། ལངས་པ་ཞེས་བྱའོ། །བཙུན་པ། སྐབས་དབྱེ་བ་བཅོ་ལྔ་པ་དེ་ཉིད་ཀྱི་ཚེ་\r
སྟན་ལས་ལངས་ཏེ་སོང་ན། དགེ་སློང་མཆིས་བཞིན་དུ་འཚལ་བར་མ་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་དགེ་སློང་བཤང་བ་དང༌། གཅི་བའི་སར་སོང་ལ། དེ་\r

\r
ཡང་ཐོས་པའི་ཉེ་འཁོར་ལས་མ་འདས་པའོ། །བཙུན་པ། སྐབས་འབྱེད་པར་བགྱི་བ་སྐབས་འབྱེད་པའི་ཚེ་མཚན་འཕོས་ཏེ་དགེ་སློང་མར་གྱུར་ནས་སྐབས་ཕྱེ་ན། སྐབས་\r
ཕྱེ་བ་ཞེས་བགྱིའམ། ཨུ་པ་ལི། སྐབས་ཕྱེ་བ་ཞེ་བྱའོ། །བཙུན་པ། སྐབས་འབྱེད་པ་ཁྱིམ་པས་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་འདུན་ཀྱང་\r
འདས་པ་དང་བཅས་པའོ། །དེ་བཞིན་དུ་ཟ་མ་དང༌། མ་ནིང་དང༌། མི་གནས་པ་དང༌། འགྲོ་བ་གཞན་དུ་གནས་པ་ནས་རྒྱས་པར་སྔར་འཁྲུགས་པ་རྣམས་ཀྱི་བར་དུ་ཡང་སྐབས་མ་ཕྱེ་བ་ཞེས་བྱ་སྟེ། དགེ་\r
འདུན་དེ་དག་ཀྱང་འདས་པ་དང་བཅས་པའོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བས་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི།\r
སྐབས་ཕྱེ་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། སྐབས་འབྱེད་པ་སྨྱོན་པས་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་འདུན་\r
ནི༑ འདས་པ་དང་བཅས་པའོ། །དེ་བཞིན་དུ་སྐབས་འབྱེད་པ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ཀྱིས་སྐབས་ཕྱེ་ན། སྐབས་ཕྱེ་བ་ཞེས་\r
བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། འཕྲིན་གྱིས་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་\r

\r
འདུན་ནི། འདས་པ་དང་བཅས་པའོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཅིག་ནས་གཅིག་ཏུ་བརྒྱུད་དེ་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་འདུན་\r
ནི༑ འདས་པ་དང་བཅས་པའོ། །བཙུན་པ། གཞན་ཟེར་རོ། །ཞེས་སྐབས་ཕྱེ་ན། སྐབས་ཕྱེ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ཁྱིམ་པས་གྲངས་སུ་བསྐངས་ཏེ་སྐབས་ཕྱེ་ན། སྐབས་ཕྱེ་བ་ཞེས་\r
བགྱིའམ། ཨུ་པ་ལི། སྐབས་མ་ཕྱེ་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པའོ། །དེ་བཞིན་དུ་ཟ་མ་དང༌། མ་ནིང་དང༌། མི་གནས་པ་དང༌། སོ་སོར་གནས་པ་དང༌། འགྲོ་བ་གཞན་དུ་གནས་པ་\r
ནས་སྔར་འཁྲུགས་པ་རྣམས་ཀྱི་བར་དུ་སྦྱར་བར་བྱའོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་གྲངས་སུ་བསྐངས་ཏེ་སྐབས་ཕྱེ་ན། སྐབས་ཕྱེ་\r
བ་ཞེས་བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་\r
པ་དང༌། འོན་པ་དང༌། གཉིད་ལོག་པ་དང༌། མྱོས་པ་དང༌། ར་རོ་བ་དང༌། སྙོམས་པར་ཞུགས་པ་དང༌། འགྲོ་བ་གཞན་དུ་གནས་པ་རྣམས་ཀྱིས་གྲངས་སུ་བསྐངས་ཏེ་སྐབས་ཕྱེ་ན། སྐབས་ཕྱེ་བ་ཞེས་\r
བགྱིའམ། ཨུ་པ་ལི། སྐབས་ཕྱེ་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །མདོར་ན། ཕུལ་དང་བླངས་དང་དགེ་འདུན་དང༌། །བཞི་པ་དང་ནི་གཉིས་དང་མཚན། །ཆད་པ་བྲལ་བ་གཅིག་\r

\r
ནས་གཅིག །ལམ་དང་མང་པོ་དེ་བཞིན་ནོ། །བཙུན་པ། དགེ་སློང་གིས་དད་པ་དང༌། སྐབས་ཕྱེ་བ་བླངས་ཏེ་སྟེང་གི་ནམ་མཁའ་ལ་མཚམས་ཀྱི་སླད་རོལ་དུ་རེ་བ་མ་མཆིས་\r
པར་མཆིས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །བཙུན་པ། དེ་སྟེ་རེ་བ་དང་བཅས་པས་མཆིས་ན། མ་ཕུལ་བ་ཞེས་བགྱིའམ། ཨུ་པ་ལི།\r
མ་ཡིན་མོད་ཀྱི། འདས་པ་དང་བཅས་པར་འགྱུར་རོ། །བཙུན་པ། ས་ལ་གནས་པ་རྣམས་ཀྱིས་ནམ་མཁའ་ལ་གནས་པ་རྣམས་ལ་དད་པ་དང༌། སྐབས་དབྱེ་བ་དབུལ་དུ་རུང་ངམ། ཨུ་པ་ལི། མ་\r
ཡིན་ནོ། །བཙུན་པ། བླང་བར་རུང་ངམ། ཨུ་པ་ལི། མ་ཡིན་ནོ། །བཙུན་པ། ནམ་མཁའ་ལ་གནས་པ་རྣམས་ཀྱིས་ས་ལ་གནས་པ་རྣམས་ལ་དད་པ་དང༌། སྐབས་དབྱེ་བ་དབུལ་དུ་རུང་ངམ། ཨུ་པ་\r
ལི། མ་ཡིན་ནོ། །དེ་བཞིན་དུ་མཚམས་ཀྱི་ནང་ན་འཁོད་པ་རྣམས་དང༌། མཚམས་ཀྱི་ཕྱི་རོལ་ན་འཁོད་པ་རྣམས་ཀྱང་རྣམ་པ་བཞིར་བརྗོད་པར་བྱའོ། །བཙུན་པ། དགེ་སློང་གིས་དགེ་འདུ་ཐམས་ཅད་\r
ཚོགས་ཤིང་འཁོད་པ་ལ་དད་པ་དང༌། སྐབས་དབྱེ་བ་ཕུལ་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །སུས་བསྒྲག་པར་བགྱི། སུས་ཀྱང་མ་ཡིན་ནོ། །\r
བཙུན་པ། དགེ་སློང་འཕགས་པས་འཕགས་པའི་སྐད་དུ་དད་པ་དང༌། སྐབས་དབྱེ་བ་ཕུལ་དང༌། དགེ་སློང་དེ་དག་གིས་འཕགས་པའི་སྐད་མ་འཚལ་ན། དད་པ་དང༌། སྐབས་དབྱེ་བ་ཕུལ་བ་ཞེས་\r

\r
བགྱིའམ། ཨུ་པ་ལི། མ་ཡིན་ནོ། །འཕགས་པས་མཐའ་འཁོབ་པའི་སྐད་དུ་དད་པ་དང༌། སྐབས་དབྱེ་བ་ཕུལ་བ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་ན། དད་པ་དང༌། སྐབས་དབྱེ་བ་\r
ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། མཐའ་འཁོབ་པས་མཐའ་འཁོབ་པའི་སྐད་དུ་དད་པ་དང༌། སྐབས་དབྱེ་བ་ཕུལ་བ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་\r
ན༑ དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། མཐའ་འཁོབ་པས་འཕགས་པའི་སྐད་དུ་དད་པ་དང༌། སྐབས་དབྱེ་བ་ཕུལ་བ་དང༌། དགེ་སློང་དེ་དག་གིས་འཕགས་\r
པའི་སྐད་མ་འཚལ་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དད་པ་དང༌། སྐབས་དབྱེ་བ་ཕུལ་བའི་དགེ་སློང་གིས་ལུས་ཀྱིས་དམིགས་ཀྱི། ཚིག་གིས་མ་\r
ལགས་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །དེ་བཞིན་དུ་ཚིག་ཏུ་སྨྲས་ཀྱི། ལུས་ཀྱིས་མ་ལགས་པ་དང༌། ཚིག་དང་ལུས་ཀྱིས་དམིགས་པས་ཀྱང་དད་པ་དང༌།\r
སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །བཙུན་པ། དེ་སྟེ་ལུས་ཀྱིས་ཀྱང་མ་དམིགས། ཚིག་གིས་མ་སྨྲས་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི།\r
མ་ཡིན་ནོ། །བཙུན་པ། དད་པ་དང༌། སྐབས་དབྱེ་བ་འབུལ་བའི་དགེ་སློང་མཚན་གྱུར་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ཆད་པ་བྲལ་བས་དད་\r

\r
པ་དང༌། སྐབས་དབྱེ་བ་ཕུལ་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱ་སྟེ། དགེ་སློང་དེ་དག་ནི། འདས་པ་དང་བཅས་\r
བའོ། །བཙུན་པ། དད་པ་དང༌། སྐབས་དབྱེ་བ་གཅིག་ནས་གཅིག་ཏུ་བརྒྱུད་དེ་སྨྲས་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། ཕུལ་བ་ཞེས་བྱའོ། །དགེ་སློང་དེ་དག་\r
ནི༑ འདས་པ་དང་བཅས་པའོ། །དད་པ་དང༌། སྐབས་ཕྱེ་བ་ཕུལ་ནས་ཁྱིམ་པ་ལགས་པར་ཁས་བླངས་ན། དད་པ་དང༌། སྐབས་དབྱེ་བ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་བྱའོ། །\r
དེ་བཞིན་དུ་མ་ནིང་ལགས་པར་ཁས་བླངས་པ་ནས་རྒྱས་པར་སྔར་འཁྲུགས་པ་ལགས་པའི་བར་དུ་ཁས་བླངས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་\r
བ་ཞེས་བྱའོ། །བཙུན་པ། དད་པ་དང༌། སྐབས་འབྱེད་པ་འབུལ་བའི་དགེ་སློང་དད་པ་དང༌། སྐབས་དབྱེ་བ་འབུལ་བའི་ཚེ་ཟ་མ་ལགས་པར་ཁས་བླངས་ན། དད་པ་དང༌། སྐབས་དབྱེ་བ་མ་ཕུལ་\r
བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དེ་སྟེ་དགེ་འདུན་གྱི་དབྱེན་བགྱིས་པ་ལགས་པར་ཁས་བླངས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་ལགས་པར་\r
ཁས་བླངས་ན། དད་པ་དང༌། སྐབས་ཕྱེ་བ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དད་པ་དང༌། སྐབས་དབྱེ་བ་ལེན་པའི་དགེ་སློང་གིས་དད་པ་དང༌། སྐབས་ཕྱེ་\r

\r
བ་བླངས་ནས་དགེ་འདུན་གྱི་ནང་དུ་མཆིས་ཏེ་ཁྱིམ་པ་ལགས་པར་ཁས་བླངས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་མི་བྱའོ། །དེ་བཞིན་དུ་མ་ནིང་\r
ལགས་པར་ཁས་བླངས་པ་ནས་རྒྱས་པར་སྔར་འཁྲུགས་པ་ལགས་པའི་བར་དུ་ཁས་བླངས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཕུལ་བ་ཞེས་མི་བྱའོ། །\r
བཙུན་པ། དེ་སྟེ་ཟ་མ་ལགས་པར་ཁས་བླངས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་དགེ་འདུན་གྱི་དབྱེན་བགྱིས་པ་ནས་བསླབ་པ་\r
སྩལ་པ་ལགས་པར་བར་དུ་ཁས་བླངས་ན། དད་པ་དང༌། སྐབས་ཕྱེ་བ་མ་ཕུལ་བ་ཞེས་བགྱིའམ། ཨུ་པ་ལི། མ་ཡིན་ནོ། །སྐབས་འབྱེད་པའི་དངོས་པོ་རྫོགས་སོ།། །།མདོར་ན། གྲུ་དང་ནམ་མཁའ་གསུམ་པ་དང༌། །སྤྱོད་ཡུལ་ཐེ་ཚོམ་སོང་བ་དང༌། །མཚན་དང་གསུམ་པ་གནས་རྣམས་དང༌། །དབྱར་གསུམ་པ་དང་དེ་བཞིན་ནོ། །བཙུན་པ། དགེ་སློང་གིས་\r
ཕུར་པ་ལ་བཏགས་པའི་གྲུར་དབྱར་ཚུལ་དུ་ཞུགས་ན། ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱའོ། །བཙུན་པ། དེ་སྟེ་དབྱར་གྱི་ནང་ལོགས་སུ་གྲུ་བཏང་\r
ན༑ དབྱར་ཞིག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དབྱར་ཚུལ་དུ་ཞུགས་པའི་དགེ་སློང་ཞིག་ཞག་བདུན་དུ་བྱིན་གྱིས་བརླབས་ཏེ་སྟེང་གི་ནམ་མཁའ་ལས་མཚམས་\r

\r
ཀྱི་སླད་རོལ་དུ་མཆིས་ན། དབྱར་ཞིག་པ་ཞེས་བགྱིའམ། དབྱར་མ་ཞིག་པ་ཞེས་བགྱི། ཨུ་པ་ལི། དབྱར་མ་ཞིག་པ་ཞེས་བྱའོ། །བཙུན་པ། དགེ་སློང་གིས་སྟེང་གི་ནམ་མཁའ་ལ་\r
དབྱར་ཚུལ་དུ་ཞུགས་ན། ཚུལ་དུ་ཞུགས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་སྟེང་གི་ནམ་མཁའ་ལ་གཞལ་མེད་ཁང་དུ་དབྱར་ཚུལ་དུ་ཞུགས་ན། ཚུལ་དུ་ཞུགས་པ་ཞེས་\r
བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱའོ། །བཙུན་པ། དེ་སྟེ་གཞལ་མེད་ཁང་དེ་ནས་གནས་གཞན་དུ་མཆིས་ན། དབྱར་ཞིག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། བཅོམ་\r
ལྡན་འདས་ཀྱིས་གང་སྤྱོད་ཡུལ་ལ་བརྟེན་ཏེ་ཚུལ་དུ་ཞུགས་ཤིག །ཅེས་གསུངས་ན། བཙུན་པ། དགེ་སློང་གིས་སྤྱོད་ཡུལ་མ་མཆིས་པར་དབྱར་ཚུལ་དུ་ཞུགས་ན། ཚུལ་དུ་ཞུགས་པ་ཞེས་བགྱིའམ།\r
ཨུ་པ་ལི། ཚུལ་དུ་ཞུགས་པ་ཞེས་བྱའོ། །བཙུན་པ། དགེ་སློང་གིས་སྤྱོད་ཡུལ་ལ་བརྟེན་ཏེ་དབྱར་ཚུལ་དུ་ཞུགས་པར་གྱུར་ན། ཅི། དེས་དེར་ཞག་བདུན་དུ་བྱིན་གྱིས་བརླབས་ཏེ་མཆི་བ་ཞེས་བགྱིའམ། ཨུ་པ་\r
ལི། མ་ཡིན་ཏེ། དེས་དེ་ཉིད་ལ་བརྟེན་ནས་དབྱར་ཚུལ་དུ་ཞུགས་པའི་ཕྱིར་རོ། །བཙུན་པ། དགེ་སློང་གིས་དབྱར་ཚུལ་དུ་ཞུགས་ཏེ་བདག་ཚུལ་དུ་ཞུགས་སམ་མ་ཞུགས་ཞེས་ཐེ་ཚོམ་ཟ་ཞིང་དོགས་པར་གྱུར་\r
ན༑ ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱའོ། །བཙུན་པ། དེ་སྟེ་ཐེ་ཚོམ་དང་དོགས་པ་ལས་ཐེ་ཚོམ་དང་དོགས་པ་བསལ་མ་ནུས་ན། དེས་སླར་ཡང་དབྱར་ཚུལ་དུ་འཇུག་\r

\r
པར་བགྱིའམ། ཨུ་པ་ལི། ཚུལ་དུ་འཇུག་པར་བྱའོ། །བཙུན་པ། དེའི་དབྱར་གྱི་ཚུལ་གང་ལགས། ཨུ་པ་ལི། སྔ་མའོ། །བཙུན་པ། དགེ་སློང་གིས་གནས་འདིར་དབྱར་གནས་པར་བྱའོ། །སྙམ་དུ་སོང་སྟེ་\r
བསམ་ནས་གཙུག་ལག་ཁང་ཞིག་ཏུ་སོང་སྟེ་དེ་དེར་ཕྱིན་པ་དང༌། སྐྱ་རེངས་ཤར་ནས་དབྱར་ཕྱི་མར་གྱུར་ན། ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱ་སྟེ། དེས་དེར་ཚུལ་དུ་འཇུག་\r
པར་བསམ་པའི་ཕྱིར་རོ། །བཙུན་པ། དགེ་སློང་གིས་གཙུག་ལག་ཁང་ཞིག་ཏུ་སོང་སྟེ་གནས་འདིར་བདག་ཚུལ་དུ་འཇུག་གོ །ཞེས་བསམ་ནས་དེས་རྐང་པ་ཡ་གཅིག་ནི། མཚམས་ཀྱི་ནང་དུ་བཞག །རྐང་པ་ཡ་\r
གཅིག་ནི། མཚམས་ཀྱི་སླད་རོལ་དུ་བཞག་པ་དང༌། སྐྱ་རེངས་ཤར་ནས་དབྱར་ཕྱི་མར་གྱུར་ན། ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱ་སྟེ། དེས་དེ་ལྟར་དེར་ཚུལ་དུ་འཇུག་\r
པར་བསམ་པའི་ཕྱིར་རོ། །བཙུན་པ། དགེ་སློང་གིས་དབྱར་ཚུལ་དུ་ཞུགས་པ་ན་མཚན་གྱུར་ན། ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱའོ། །དེས་གནས་དེར་གནས་པར་\r
བགྱིའམ། ཨུ་པ་ལི། མ་ཡིན་ཏེ། དགེ་སློང་མའི་དབྱར་མོ་ཁང་དུ་སོང་ལ་གནས་པར་གྱིས་ཤིག །བཙུན་པ། དགེ་སློང་གིས་གནས་བཞིར་དབྱར་ཚུལ་དུ་ཞུགས་ཀྱང་དབྱར་ཚུལ་དུ་ཞུགས་པར་འགྱུར་བ་\r
མཆིས་སམ། ཨུ་པ་ལི། ཡོད་དེ། འདི་ལྟར་དགེ་སློང་དེས་གནས་བཞིའི་མཚམས་སུ་ཤིང་ངམ། འོད་མའམ། རེ་ལྡེས་མནན་ཏེ་དབྱར་ཚུལ་དུ་ཞུགས་པའོ། །དེ་གང་དུ་གནས་པར་བགྱི། གང་དགའ་བར་\r

\r
རོ༑ ༑བཙུན་པ། དེ་སྟེ་ཤིང་ངམ། འོད་མའམ། རེ་ལྡེ་ནི། འཇིག་པའི་ཆོས་ཅན་དུ་གྱུར་ན། དབྱར་ཞིག་པ་ཞེས་བགྱིའམ། ཨུ་པ་ལི། མ་ཡིན་ནོ། །དེས་དབྱར་གང་དུ་གནས་པར་\r
བགྱི༑ གང་དགའ་བའི་གནས་གཅིག་ཏུའོ། །དེའི་དབྱར་གང་དུ་གཏོགས། །སེམས་ཀྱིས་གང་དུ་གནས་པར་བསམ་པའོ། །ལྷག་མ་རྣམས་ནི། བཏང་བ་ཞེས་བྱའོ། །བཙུན་པ། དེ་སྟེ་དེ་ཕན་ཆད་ཞག་\r
བདུན་དུ་བྱིན་གྱིས་བརླབས་པར་གནས་དེ་ནས་གཉིས་པོར་མཆིས་ན། དབྱར་ཞིག་པ་ཞེས་བགྱིའམ། ཨུ་པ་ལི། དབྱར་ཞིག་པ་ཞེས་བྱའོ། །བཙུན་པ། དགེ་སློང་གིས་གནས་བཞིའམ། དེ་ལས་མང་\r
བ་རྣམས་མཚམས་གཅིག་ཏུ་བགྱིས་ཏེ་དབྱར་ཚུལ་དུ་ཞུགས་ན། གནས་དེ་དག་ཐམས་ཅད་དུ་དབྱར་ཚུལ་དུ་ཞུགས་པ་ཞེས་བགྱིའམ། ཨུ་པ་ལི། དབྱར་ཚུལ་དུ་ཞུགས་པ་ཞེས་བྱའོ། །དེས་གང་དུ་\r
གནས་པར་བགྱི། གང་དགའ་བར་རོ། །བཙུན་པ། དགེ་སློང་གིས་གནས་གཅིག་ཏུ་དབྱར་ཚུལ་དུ་ཞུགས་ཏེ་དེ་སླན་ཆད་གནས་གཉིས་པ་དང༌། གསུམ་པ་དང༌། བཞི་པར་དབྱར་ཚུལ་དུ་ཞུགས་ན།\r
ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱའོ། །གནས་གང་དུ། ཕྱི་མར་རོ། །བཙུན་པ། གང་ལ་དབྱར་གྱི་ཚུལ་སྔ་མ་ཡང་མ་མཆིས། ཕྱི་མ་ཡང་མ་མཆིས་ན། དེའི་མིང་\r
ཇི་སྐད་ཅེས་བགྱི། ཨུ་པ་ལི། དབྱར་ཞིག་པ་ཞེས་བྱའོ། །བཙུན་པ། གང་ལ་སྔ་མ་དང༌། ཕྱི་མའི་དབྱར་གྱི་ཚུལ་མཆིས་ལ། དེས་ཀྱང་ཞག་བདུན་དུ་བྱིན་གྱིས་མ་བརླབས་པར་མཚམས་ཀྱི་སླད་རོལ་\r

\r
དུ་དོན་ཞིག་གི་སླད་དུ་མཆིས་ཏེ་སླར་མཆིས་བསམ་ན། དབྱར་ཞིག་པ་ཞེས་བགྱིའམ། ཨུ་པ་ལི། དབྱར་ཞིག་པ་ཞེས་བྱའོ། །ཅི། དེས་ཡང་སླར་དབྱར་ཚུལ་དུ་འཇུག་པར་བགྱིའམ། ཨུ་པ་ལི། མ་ཡིན་ཏེ།\r
དེ་ཡི་དམ་ལས་འགལ་བས་ན། ཉེས་བ་འཆགས་སུ་ཆུག་ཅིག །བཙུན་པ། ཇི་སྲིད་དུ་དབྱར་ཚུལ་དུ་འཇུག །ཨུ་པ་ལི། ཟླ་བ་གསུམ་མོ། །བཙུན་པ། གང་དབྱར་སླད་མར་ཚུལ་དུ་ཞུགས་པར་གྱུར་\r
པ་དེས་ཇི་ལྟར་ཚུལ་ནས་འབྱུང་བར་བགྱི། ནམ་ཞུགས་པ་ན་ཟླ་བ་གསུམ་དུ་གནས་པའི་གྲངས་ཚང་བའམ། ཡང་ན་རྐྱེན་ཞིག་བྱུང་ན་ཡང་རུང་ངོ༌། །མདོར་ན། སྐྱ་རེངས་བསམ་པ་སྤངས་པ་དང༌། །གནས་\r
དང་ཤིང་རྟ་བ་ལང་ཁྱིམ། །ཤིང་དང་གྲོག་པོ་ཕུག་དེ་བཞིན། །ཞིག་པ་འགྲོ་ཡང་དེ་བཞིན་ཏེ། །སྡེ་ལྔ་དང་ནི་བསམ་པ་དང༌། །བདུན་པོ་དང་ནི་མི་གནས་པའོ། །བཙུན་པ། དབྱར་གྱི་ནང་ལོགས་སུ་དགེ་\r
འདུན་འཁྲུགས་ནས་དེར་ཡང་དགེ་སློང་གིས་བསམ་བཞིན་དུ་ཆོས་ཀྱི་ཕྱོགས་དང་ཆོས་མ་ལགས་པའི་ཕྱོགས་ལ་གནས་ན། །དབྱར་ཞིག་པ་ཞེས་བགྱིའམ། ཨུ་པ་ལི། དེ་སྟེ་ལྟ་བ་སྒྲོག་བཞིན་པ་\r
ལས་སྐྱ་རེངས་ཤར་ན་ནི། དབྱར་ཞིག་བ་ཞེས་བྱའོ། །བཙུན་པ། བཅོམ་ལྡན་འདས་ཀྱིས་ཡང་དགེ་སློང་གི་མདུན་དུ་དབྱར་ཚུལ་དུ་ཞུགས་ཤིག །ཅེས་གསུངས་ན། བཙུན་པ། དགེ་སློང་གིས་དགེ་\r
སློང་མ་མཆིས་ནས་སེམས་བསྐྱེད་དེ་དབྱར་ཚུལ་དུ་ཞུགས་ན། དབྱར་ཚུལ་དུ་ཞུགས་པ་ཞེས་བགྱིའམ། ཨུ་པ་ལི། ཚུལ་དུ་ཞུགས་པ་ཞེས་བྱ་སྟེ། དགེ་སློང་ཡོད་བཞིན་ན་ནི། འདས་པ་དང་\r

\r
བཅས་པའོ། །བཙུན་པ། དགེ་སློང་དབྱར་གྱི་ནང་ལོགས་སུ་སྤངས་པ་དེ་དང་ལྷན་ཅིག་གནས་སུ་གནས་པར་བགྱིའམ། ཨུ་པ་ལི། གནས་པར་བྱ་སྟེ། སྐབས་ཕྱེ་\r
ནས་མ་གནས་ཤིག །བཙུན་པ། བཅོམ་ལྡན་འདས་ཀྱིས་ནི། གང་དགེ་སློང་གིས་གནས་འདི་ན་བདག་ལ་དགེ་སློང་མདོ་སྡེ་འཛིན་པ་དང༌། མ་ལྟ་བུ་འཛིན་པའི་དགེ་སློང་དེ་ལྟ་བུ་དག་གིས་\r
ཐེ་ཚོམ་མ་སྐྱེས་པ་དག་ནི། མི་སྐྱེད། ཐེ་ཚོམ་སྐྱེས་པ་ནི། སེལ་བར་བྱེད། ཡོད་དམ་མེད་པའི་གནས་རྟོགས་ལ་དབྱར་ཚུལ་དུ་ཞུགས་ཤིག །ཅེས་གསུངས་ན། བཙུན་པ། མདོ་སྡེ་འཛིན་\r
པ་དང༌། མ་ལྟ་བུ་འཛིན་པ་མ་མཆིས་པར་དབྱར་ཚུལ་དུ་འཇུག་ཏུ་རུང་ངམ། ཨུ་པ་ལི། མི་རུང་ངོ༌། །བཙུན་པ། འདུལ་བ་འཛིན་པ་མ་མཆིས་པར་དབྱར་ཚུལ་དུ་འཇུག་ཏུ་རུང་ངམ། ཨུ་\r
པ་ལི། མི་རུང་ངོ༌། །དེ་སྟེ་བཙུན་པ། འདུལ་བ་འཛིན་པ་མ་མཆིས་ན། སོ་སོར་ཐར་པའི་མདོ་འདོན་པའི་དགེ་སློང་བཙལ་འཚལ་ལམ། སོ་སོར་ཐར་པ་འདོན་པ་མེད་ན། དབྱར་ཚུལ་དུ་འཇུག་\r
ཏུ་མི་གནང་ངོ༌། །བཙུན་པ། ཤིང་རྟ་སྤྱོད་པའི་ཁྱིམ་མམ། བ་ལང་རྫིའི་ཁྱིམ་དུ་གནས་ཏེ་དབྱར་ཚུལ་དུ་འཇུག་ཏུ་རུང་ངམ། ཨུ་པ་ལི། དེ་སྟེ་དེས་འདི་སྙམ་དུ་དབྱར་ཚུལ་གནས་འདི་ནས་གུང་\r
དུ་མི་འདོང་བར་དེས་བསམ་ན། རུང་ངོ༌། །བཙུན་པ། དེ་སྟེ་ཚུལ་དུ་ཞུགས་པ་ལས་དོང་ན། དབྱར་ཞིག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ཤིང་དྲུང་ངམ། རི་བྲག་གམ།\r

\r
ཕུག་གམ། སྤྱིལ་པོར་དབྱར་ཚུལ་དུ་འཇུག་ཏུ་རུང་ངམ། ཨུ་པ་ལི། རུང་ངོ༌། །བཙུན་པ། དགེ་སློང་གིས་དོན་ཞིག་གི་སླད་དུ་ཞག་བདུན་ནམ་བཞི་བཅུར་བྱིན་གྱིས་བརླབས་ཏེ་མཆིས་པ་ལས། དེ་ཡང་དུས་\r
འདས་པར་གྱུར་ན། ཞག་བདུན་ནམ་བཞི་བཅུར་བྱིན་གྱིས་བརླབས་པ་དེ་ཞིག་ཅེས་བགྱིའམ། ཨུ་པ་ལི། མ་ཡིན་ཏེ། དོན་གཞན་གྱི་ཟད་པར་གྱིས་ཤིག །བཙུན་པ། དགེ་སློང་གིས་ཞག་བདུན་ན་\r
སྐབས་འབྱེད་པར་འགྱུར་རོ། །སྙམ་ནས་བྱིན་གྱིས་མ་བརླབས་པར་མཆིས་ན། དབྱར་ཞིག་པ་ཞེས་བགྱིའམ། ཨུ་པ་ལི། དབྱར་ཞིག་པ་ཞེས་བྱའོ། །བཙུན་པ། དེ་སྟེ་ཞག་དྲུག་གམ། ལྔའམ། བཞིའམ།\r
གཅིག་ན་ཚུལ་ནས་འབྱུང་བར་འགྱུར་རོ། །སྙམ་ནས་བྱིན་གྱིས་བརླབས་པར་མཆིས་ན། དབྱར་ཞིག་པ་ཞེས་བགྱིའམ། ཨུ་པ་ལི། དབྱར་ཞིག་པ་ཞེས་བྱའོ། །བཙུན་པ། བཅོམ་ལྡན་འདས་ཀྱིས་ཞག་\r
བདུན་དུ་བྱིན་གྱིས་རློབས་ལ་སོང་ཤིག །ཅེས་གསུངས་ན། བཙུན་པ། གང་གིས་བྱིན་གྱིས་བརླབ་པར་བགྱི། ཨུ་པ་ལི། སྡེ་ལྔས་སོ། །གང་དུ་བྱིན་གྱིས་བརླབ་པར་བགྱི། མཚམས་ཀྱི་ནང་དུའོ། །ཇི་ལྟར་\r
བྱིན་གྱིས་བརླབ་པར་བགྱི། སེམས་བསྐྱེད་ལ་ཚིག་ཏུ་བརྗོད་པར་བྱ་སྟེ། བདག་མིང་འདི་ཞེས་བགྱི་བ་མཚམས་ཀྱི་ནང་གི་གནས་འདིར་དབྱར་སྔ་མ་གསུམ་ཚུལ་དུ་ཞུགས་ཏེ་བདག་མིང་འདི་ཞེས་བགྱི་བ་\r
དོན་འདི་ལྟ་བུའི་ཕྱིར་མཚམས་ཀྱི་སླད་རོལ་དུ་མཆི་བར་བྱིན་གྱིས་བརླབས་ཏེ་བདག་གི་དབྱར་ནི། འདི་ཉིད་དེ། དབྱར་འདི་ཉིད་དུ་གནས་པའོ། །བཙུན་པ། གང་གི་དོན་དུ་བྱིན་གྱིས་བརླབ་པར་བགྱི། ཨུ་\r

\r
པ་ལི༑ སྡེ་བདུན་གྱི་ཕྱིར་རོ། །བཙུན་པ། བཅོམ་ལྡན་འདས་ཀྱིས་ནི། ཞག་བཞི་བཅུའི་སྡོམ་པ་སྩོལ་ཅིག །ཅེས་གསུངས་ན། གང་ལ་སྩལ་བར་བགྱི། ཨུ་པ་ལི། སྡེ་ལྔ་\r
ལའོ༑ ༑བཙུན་པ། བཅོམ་ལྡན་འདས་ཀྱིས་ནི། དགེ་འདུན་གྱི་དོན་གྱི་སླད་དུ་ནི། ཞག་བཞི་བཅུའི་སྡོམ་པ་བྱིན་ཅིག །ཅེས་གསུངས་ན། བཙུན་པ། དགེ་སློང་དང༌། དགེ་སློང་མ་དང༌། དགེ་སློབ་མ་དང༌།\r
དགེ་ཚུལ་མ་དང༌། དགེ་ཚུལ་ཕ་དང༌། དགེ་བསྙེན་མ་དང༌། དགེ་བསྙེན་ཕ་དང༌། བསྙེན་གནས་འདི་ལས་སླད་རོལ་གྱི་མུ་སྟེགས་ཅན་དགེ་སྦྱོང་གཞན་བྲམ་ཟེ་དང༌། སྤྱོད་པ་པ་ཀུན་ཏུ་རྒྱུ་བ་རྣམས་ཀྱི་\r
དོན་གྱི་སླད་དུ་ཞག་བཞི་བཅུའི་སྡོམ་པ་སྩལ་བར་བགྱིའམ། ཨུ་པ་ལི། རུང་ངོ༌། །བཙུན་པ། བཅོམ་ལྡན་འདས་ཀྱིས་ནི། །ཞག་བཞི་བཅུར་བསྐོ་བར་བྱའོ། །ཞེས་གསུངས་ན། བཙུན་པ། ཞག་\r
སུམ་ཅུ་རྩ་དགུའམ། ཞག་སུམ་ཅུའམ། ཞག་ཉི་ཤུར་བསྐོ་བར་རུང་ངམ། ཨུ་པ་ལི། རུང་ངོ༌། །བཙུན་པ། ཞག་བཞི་བཅུའི་སྟེང་དུ་ཡང་ཞག་སུམ་ཅུ་རྩ་དགུའམ། ཞག་སུམ་ཅུའམ། ཞག་ཉི་\r
ཤུའམ། ཞག་བཅུའམ། ཞག་བདུན་དུ་བསྐོར་བར་རུང་ངམ། ཨུ་པ་ལི། མི་རུང་ངོ༌། །བཙུན་པ། ཞག་སུམ་ཅུ་རྩ་དགུའི་སྟེང་དུ་ཞག་སུམ་ཅུའམ། ཞག་ཉི་ཤུའམ། ཞག་བཅུའམ། ཞག་བདུན་\r
དུ་བསྐོ་བར་རུང་ངམ། ཨུ་པ་ལི། མི་རུང་ངོ༌། །བཙུན་པ། ཞག་བཞི་བཅུའི་སྟེང་དུ་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི། མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། མཚམས་ཀྱི་\r

\r
ནང་དུ་ནི། ཞག་མང་དུ་གནས་པར་བྱའོ། །མཚམས་ཀྱི་ཕྱི་རོལ་ཏུ་ནི། ཞག་ཉུང་ངུ་གནས་པར་བྱའོ། །བཙུན་པ། ཞག་སུམ་རྩ་དགུའི་སྟེང་དུ་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི། མི་རུང་ངོ༌།།\r
བཙུན་པ། ཞག་སུམ་ཅུའམ། ཉི་ཤུའམ། ཞག་བདུན་གྱི་སྟེང་དུ་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི། རུང་ངོ༌། །བཙུན་པ། ཞག་བདུན་གྱི་སྟེང་དུ་ཞག་བཞི་བཅུར་བསྐོ་བར་རུང་ངམ། ཨུ་\r
པ་ལི། མི་རུང་ངོ༌། །ཨུ་པ་ལི། དེ་ཅིའི་ཕྱིར་ཞེ་ན། མཚམས་ཀྱི་ནང་དུ་ནི། ཞག་མང་དུ་གནས་པར་བྱའོ། །མཚམས་ཀྱི་ཕྱི་རོལ་ཏུ་ནི། ཞག་ཉུང་དུ་གནས་པར་བྱའོ། །བཙུན་པ། ཞག་བདུན་གྱི་སྟེང་དུ་ཞག་\r
སུམ་ཅུ་རྩ་དགུར་བསྐོ་བར་རུང་ངམ། ཨུ་པ་ལི། མི་རུང་ངོ༌། །བཙུན་པ། ཞག་བདུན་གྱི་སྟེང་དུ་ཞག་སུམ་ཅུའམ། ཞག་ཉི་ཤུའམ། ཞག་བཅུའམ། ཞག་བདུན་དུ་བསྐོར་རུང་ངམ། ཨུ་པ་ལི། རུང་ངོ༌། །བཙུན་\r
པ༑ དགེ་སློང་དབྱར་ཚུལ་དུ་ཞུགས་པ་ལས་སློབ་དཔོན་དང༌། མཁན་པོ་དུས་བགྱིས་ནས་དེས་གནས་བཅའ་བ་མ་རྙེད་དེ་མཆིས་ན། དེ་དབྱར་ཞིག་པ་ཞེས་བགྱིའམ། ཨུ་པ་ལི། དབྱར་ཞིག་པ་ཞེས་\r
བྱའོ༑ ༑དབྱར་གྱི་དངོས་པོ་རྫོགས་སོ།། །།མདོར་ན། ལྷམ་གཉིས་པགས་པ་རྣམ་གཉིས་དང༌། །དོམ་ལྤགས་ཡང་ན་མཇུག་མ་དང༌། །མལ་སྟན་མཐོ་དང་མལ་སྟན་ཆེ། །ལྷམ་ཡུ་\r
ཅན་དང་ཤིང་ལྷམ་མོ། །བཙུན་པ། བཅོམ་ལྡན་འདས་ཀྱིས་ལྷམ་མི་རུང་བ་རྣམ་པ་ལྔ་མ་འཆང་ཞིག །ཅེས་གསུངས་ན། བཙུན་པ། གཞན་ཡང་གཅན་གཟན་མི་སུན་པ་དང༌། བ་ལང་ངན་པ་དང༌། རྟ་ངན་\r

\r
པ་གཞན་དག་ཀྱང་མཆིས་ན། དེ་དག་གི་པགས་པའི་ལྷམ་ཡང་བཅང་བར་མི་བགྱིའམ། ཨུ་པ་ལི། ལྷམ་དེ་དག་ཀྱང་མ་འཆང་ཞིག །བཙུན་པ། བཅོམ་ལྡན་འདས་ཀྱིས་\r
ཁྱིམ་པས་བགོས་པའི་ལྷམ་དམན་མ་བོར་བ་ཆོངས་ཤིག །ཅེས་གསུངས་ན། བཙུན་པ། དགེ་སློང་ཁྱིམ་པས་བོར་བའི་ལྷམ་དམན་མ་བཅངས་ཀྱང་ནོངས་པ་དང་བཅས་པར་འགྱུར་བ་མཆིས་སམ།\r
ཨུ་པ་ལི། ཡོད་དེ། །འདི་ལྟར་ཡང་དགེ་སློང་དེས་ཐམས་ཅད་རི་མོ་ཅན་ནམ། གསེར་གྱིས་བརྒྱན་པའམ། དངུལ་གྱིས་བརྒྱན་པ་བཅངས་པའོ། །བཙུན་པ། དགེ་སློང་གིས་མི་རུང་བ་རྣམ་པ་ལྔ་བཅངས་\r
ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དེས་རི་དྭགས་ཕྲ་མོའམ། ཀླུས་འཇིག་པར་གྱུར་ནའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་པགས་པ་མ་\r
འཆང་ཞིག །པགས་པའི་སྟེང་དུ་མ་འདུག་ཅིག །ཅེས་གསུངས་ན། བཙུན་པ། ཇི་ཙམ་གྱིས་པགས་པའི་སྟེང་དུ་འདུག་པ་ཞེས་བགྱི། ཨུ་པ་ལི། ཇི་ཙམ་རྐུབ་ཚོས་བཞག་པར་གྱུར་པའོ། །བཙུན་པ་\r
ཇི་ཙམ་གྱིས་ན། ཉལ་བ་ཞེས་བགྱི། ཨུ་པ་ལི། ལུས་ཀྱིས་འཕྲེས་པའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་པགས་པ་མ་འཆང་ཞིག །ཅེས་གསུངས་ན། བཙུན་པ། དགེ་སློང་\r
གིས་པགས་པ་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ནད་པས་ནི། པགས་པ་ཆོངས་ཤིག །མི་ན་བས་ནི། མ་ཡིན་ནོ། །བཙུན་པ། བཅོམ་ལྡན་འདས་ཀྱིས་\r

\r
དོམ་གྱི་པགས་པ་ཆོངས་ཤིག །ཅེས་གསུངས་ན། བཙུན་པ། ཅི། ནད་པས་བཅང་བར་བགྱིའམ། འོན་ཏེ་མི་ན་བས་ཀྱང་བཅང་བར་བགྱི། ཨུ་པ་ལི། ན་བ་དང༌། མི་ན་བ་གཉིས་ཀས་ཆོངས་ཤིག་\r
བཙུན་པ། བཅོམ་ལྡན་འདས་ཀྱིས་མཇུག་མ་ལྔ་ལ་འཇུས་ཏེ་ཀླུང་རྒོལ་ཅིག །ཅེས་གསུངས་ན། བཙུན་པ། རྐང་པ་བཞི་པ་གཞན་དག་ཀྱང་མཆིས་ན། དེ་དག་གི་ལས་རྒལ་བར་ཡང་རུང་ངམ། ཨུ་\r
པ་ལི། རྒོལ་ཅིག །བཙུན་པ། དེ་སྟེ་ཕོ་མ་མཆིས་ན། མོའི་ལས་རྒལ་བར་བགྱིའམ། ཨུ་པ་ལི། དེ་ནི། བར་ཆད་ཅིག་བྱུང་ན། རྒལ་བར་བྱའོ། །བཙུན་པ། བཅོམ་ལྡན་འདས་ཀྱིས་དགེ་སློང་\r
མལ་སྟན་མཐོན་པོར་མ་འདུག་ཅིག །ཅེས་གསུངས་ན། བཙུན་པ། མལ་སྟན་མཐོན་པོའི་ཚད་ཇི་ཙམ། བདེ་བར་གཤེགས་པའི་སོར་བརྒྱད་ལས་ལྷག་པ་ནི། མལ་སྟན་མཐོན་པོའོ། །བཙུན་\r
པ༑ བཅོམ་ལྡན་འདས་ཀྱིས་དགེ་སློང་རྣམས་མལ་སྟན་མཐོ་ཞིང་ཆེ་བ་ལམ་འདུག་ཅིག །ཅེས་གསུངས་ན། བཙུན་པ། དགེ་སློང་མལ་སྟན་མཐོ་ཞིང་ཆེ་བ་ལ་མཆིས་ཀྱང་ནོངས་པར་མི་འགྱུར་\r
བ་མཆིས་སམ། ཨུ་པ་ལི། ཡོད་དེ། །ལྷའི་ཁྱིམ་དང༌། ཀླུའི་ཁྱིམ་དང༌། གནོད་སྦྱིན་གྱི་ཁྱིམ་དང༌། རྒྱལ་པོའི་ཁྱིམ་དང༌། རྒྱལ་པོའི་བློན་པོའི་ཁྱིམ་དེ་དག་ཏུ་སྟན་གཞན་མེད་ནའོ། །བཙུན་\r
པ༑ དགེ་སློང་གིས་བཞོན་པ་ལ་འཚལ་ན། ནོངས་པ་གསུམ་དུ་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་བཞོན་པ་དེ་མོ་ཡིན་པ་དང༌། གསེར་གྱིས་བརྒྱན་པར་གྱུར་པའོ།།\r

\r
བཙུན་པ། བཅོམ་ལྡན་འདས་ཀྱིས་ལྗོངས་ཁ་བ་ཅན་དུ་ལྷམ་ཡུ་བ་ཅན་ཆོངས་ཤིག །ཅེས་གསུངས་ན། བཙུན་པ། དགེ་སློང་གིས་དེ་ལས་གཞན་པའི་ལྗོངས་སུ་ལྷམ་\r
ཡུ་བ་ཅན་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། གང་དུ་ལྷམ་ཡུ་བ་ཅན་མེད་ན། འཚོ་བར་མི་ནུས་པའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་\r
ཤིང་ལྷམ་མ་འཆང་ཞིག །ཅེས་གསུངས་ན། བཙུན་པ། དགེ་སློང་གིས་ཤིང་ལྷམ་བཅངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། །ཆུ་ཡོད་པའི་ཡུལ་ཆུས་\r
གང་བས་ཤིང་ལྷམ་མེད་པར་འགྲོ་བར་མི་ནུས་པ་དེར་རོ། །པགས་པའི་དངོས་པོ་རྫོགས་སོ།། །།མདོར་ན། སྨན་གཉིས་ལན་ཚྭ་རྣམ་པ་གཉིས། །མར་ལ་རྣམ་གཉིས་\r
དེ་བཞིན་ཏེ། །ས་དང་བཙོས་དང་བུ་རམ་དང༌། །འབྲུ་མར་ཕན་པ་ཐ་མའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། སྨན་དེ་ཉིད་སྔ་དྲོའི་ལགས་ལ།\r
དེ་ཉིད་སླད་དྲོའི་ཡང་ལགས། དེ་ཉིད་ཞག་བདུན་པའི་ཡང་ལགས། དེ་ཉིད་ནམ་འཚོ་བའི་བར་དུ་བཅང་བ་ལགས་པར་འགྱུར་བ་མཆིས་སམ། ཨུ་པ་ལི། ཡོད་དེ། ཨུ་པ་ལི། བུ་རམ་ཤིང་\r
ནི། སྔ་དྲོའི་འོ། །ཁུ་བ་ནི། ཕྱི་དྲོའི་འོ། །བུ་རམ་ནི། ཞག་བདུན་པའི་འོ། །བསྲེགས་པའི་ཐལ་བ་ནི། ནམ་འཚོའི་བར་དུའོ། །ཨུ་པ་ལི། ཞོ་ནི། སྔ་དྲོའི་འོ། ཆུ་ནི། ཕྱི་དྲོའི་འོ། །མར་ནི། ཞག་བདུན་\r

\r
པའི་འོ། །བསྲེགས་པའི་ཐལ་བ་ནི། ནམ་འཚོའི་བར་དུའོ། །ཨུ་པ་ལི། ཤ་ནི། སྔ་དྲོའི་འོ། །ཞག་ནི། ཞག་བདུན་པའི་འོ། །བསྲེགས་པའི་ཐལ་པ་ནི། ནམ་འཚོའི་བར་དུའོ། །ཨུ་པ་ལི། འབྲུ་ནི། སྔ་དྲོའི་\r
འོ༑ ༑འབྲུ་མར་ནི། ཞག་བདུན་པའི་འོ། །བསྲེགས་པའི་ཐལ་བ་ནི། ནམ་འཚོའི་བར་དུའོ། །བཙུན་པ། སྔ་དྲོ་བ་དང༌། ཕྱི་དྲོ་བ་དང༌། ཞག་བདུན་པ་དང༌། ནམ་འཚོའི་བར་གྱི་སྨན་འདི་དག་རྣམས་ཕན་ཚུན་\r
འདྲེས་ན། འཚལ་དུ་རུང་ངམ། ཨུ་པ་ལི། མི་རུང་ངོ༌། །བཙུན་པ། བླངས་པ་དང༌། བྱིན་ལེན་མ་བགྱིས་པ་དང༌། བླངས་པ་ལ་བྱིན་ལེན་བགྱིས་པ་དང༌། ནང་དུ་བཞག་པ་དང༌། ནང་དུ་བཙོས་པ་དང༌།\r
རང་གིས་བཙོས་པའི་རྣམས་འཚལ་དུ་རུང་ངམ། ཨུ་པ་ལི། མི་རུང་ངོ༌། །བཙུན་པ། དགེ་སློང་གིས་སྔ་དྲོའི་དང༌། སླད་དྲོའི་དང༌། ཞག་བདུན་པའི་དང༌། ནམ་འཚོའི་བར་གྱི་སྨན་གང་ལགས་པ་དེ་དག་བླངས་\r
པ་དང༌། བྱིན་ལེན་མ་བགྱིས་པ་དང༌། བླངས་པ་ལ་བྱིན་ལེན་བགྱིས་པ་དང༌། ནང་དུ་བཞག་པ་དང༌། ནང་དུ་བཙོས་པ་དང༌། རང་གིས་བཙོས་པ་དང༌། དགེ་སློང་གིས་བཙོས་པའི་རྣམས་འཚལ་ན། ཅིར་\r
འགྱུར། ཉེས་བྱས་སོ། །བཙུན་པ། དགེ་སློང་མས་སྔ་དྲོ་བའི་དང༌། སླད་དྲོ་བའི་དང༌། ཞག་བདུན་པའི་དང༌། ནམ་འཚོའི་བར་གྱི་སྨན་གང་ལགས་པ་དེ་དག་བླངས་པ་དང༌། བྱིན་ལེན་མ་བགྱིས་པ་\r
དང༌། བླངས་པ་ལ་བྱིན་ལེན་བྱས་པ་དང༌། ནང་དུ་བཞག་པ་དང༌། ནང་དུ་བཙོས་པ་དང༌། རང་གིས་བཙོས་པ་དང༌། དགེ་སློང་མས་བཙོས་པ་རྣམས་འཚལ་ན། ཅིར་འགྱུར། ཉེས་བྱས་སོ། །བཙུན་\r

\r
པ༑ དགེ་སློང་གིས་བླངས་པ་ལ་བྱིན་ལེན་བགྱིས་པ་དང༌། ནང་དུ་བཞག་པ་དང༌། ནང་དུ་བཙོས་པ་དང༌། རང་གིས་བཙོས་པ་དང༌། དགེ་སློང་གིས་བཙོས་པ་འཚལ་\r
བ་ན་མཚན་འཕོས་ཏེ་དགེ་སློང་མར་གྱུར་ན། ཅིར་འགྱུར། ཉེས་བྱས་སོ། །བཙུན་པ། དགེ་སློང་མས་བླངས་པ་ལ་བྱིན་ལེན་བགྱིས་དང༌། ནང་དུ་བཞག་པ་དང༌། ནང་དུ་བཙོས་པ་དང༌། རང་གིས་\r
བཙོས་པ་དང༌། དགེ་སློང་མས་བཙོས་པ་འཚལ་བ་ན་མཚན་འཕོས་ཏེ་དགེ་སློང་ཕར་གྱུར་ན། ཅིར་འགྱུར། ཉེས་བྱས་སོ། །བཙུན་པ། སྔ་དྲོ་བ་གང་ལགས་པ་དང༌། སླད་དྲོ་བ་གང་ལགས་\r
པ་དང༌། ཞག་བདུན་པ་གང་ལགས་པ་དང༌། ནམ་འཚོའི་བར་གྱི་སྨན་རྣམས་གང་ལགས་པ་ཕན་ཚུན་འདྲེས་ཏེ་མ་ཕྱེ་ན། ནམ་འཚོའི་བར་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི།\r
མི་རུང་སྟེ། སྔ་དྲོ་བ་དང༌། ཕྱི་དྲོ་བ་དང༌། ཞག་བདུན་པ་དེ་རྣམས་ཀྱིས་ནམ་འཚོའི་བར་དུ་བྱ་བ་བྱར་མི་རུང་སྟེ། བྱིན་གྱིས་བརླབ་ཏུ་མི་རུང་ངོ༌། །དེ་སྟེ་ཡང་སྔ་དྲོ་བའི་དང༌། ཕྱི་དྲོ་བའི་དང༌།\r
ཞག་བདུན་པའི་རྣམས་དབྱེ་བར་ནུས་ན། བྱིན་གྱིས་བརླབ་ཏུ་རུང་ངམ། བཙུན་པ། མི་རུང་བ་ཞིག་གིས་ལན་ཚྭ་བཙོས་ནས་འཚལ་བར་བགྱིའམ། ཨུ་པ་ལི། མི་ན་བས་བཟའ་བར་མི་\r
བྱའོ༑ ༑ཤ་ལས་བཙོས་པའམ། མར་ལས་བཙོས་པའམ། འབྲུ་མར་ལས་བཙོས་པ་ཡང་དེ་བཞིན་ནོ། །བཙུན་པ། མི་རུང་བའི་ལན་ཚྭས་འབྲུ་མར་རམ། མར་བཙོས་པ་འཚལ་དུ་\r

\r
རུང་ངམ། ཨུ་པ་ལི། མི་རུང་ངོ༌། །བཙུན་པ། མར་རམ། འབྲུ་མར་ཆང་དང་ལྷན་ཅིག་བཙོས་པ་འཚལ་དུ་རུང་ངམ། ཨུ་པ་ལི། བཟར་རུང་ངོ༌། །བཙུན་པ། མར་རམ། འབྲུ་མར་ཆང་དང་ལྷན་ཅིག་\r
ཏུ་འདྲེས་པར་གྱུར་པ་འཚལ་དུ་རུང་ངམ། ཨུ་པ་ལི། རུང་ངོ༌། །བཙུན་པ། ཆང་གིས་སྤངས་པའི་སྨན་འཚལ་དུ་རུང་ངམ། ཨུ་པ་ལི། ན་བ་ལ་ནི། རུང་གི །མི་ན་བ་ལ་ནི། མ་ཡིན་ནོ། །བཙུན་པ། མི་\r
རུང་བའི་ས་ལ་ཤིང་ཞིག་སྐྱེས་ལ། མི་རུང་བའི་སར་འབྲས་བུ་ཞིག་ལྷུང་ན། འཚལ་དུ་རུང་ངམ། ཨུ་པ་ལི། མི་རུང་ངོ༌། །མི་རུང་བའི་ས་ལ་ཤིང་ཞིག་སྐྱེས་ལ་རུང་བའི་སར་འབྲས་བུ་ལྷུང་ན། འཚལ་\r
དུ་རུང་ངམ། ཨུ་པ་ལི། མི་རུང་ངོ༌། །རུང་བའི་ས་ལ་ཤིང་ཞིག་སྐྱེས་ལ། མི་རུང་བའི་སར་འབྲས་བུ་ལྷུང་ན། འཚལ་དུ་རུང་ངམ། དེ་སྟེ་ཞག་གཅིག་ལོན་པར་མ་གྱུར་ན་ནི། བཟའ་བར་བྱའོ། །རུང་བའི་ས་ལ་\r
ཤིང་ཞིག་སྐྱེས་ལ་རུང་བའི་སར་འབྲས་བུ་ལྷུང་ན། འཚལ་དུ་རུང་ངམ། ཨུ་པ་ལི། བཟར་རུང་ངོ༌། །རུང་བའི་ས་ན་ཞུགས་མཆིས་ལ། མི་རུང་བའི་ས་ན་མཆིས་བས་ཞུགས་སམ། ཞུགས་ལྕེའམ།\r
ཞུགས་ལྕེ་ཆད་པས་རུང་བར་བགྱིད་ན། རུང་ཞེས་བགྱིའམ། བགྱིས་པ་ཞེས་བརྗོད་དམ། འཚལ་བར་བགྱིའམ། ཨུ་པ་ལི། མི་རུང་ངོ༌། །རུང་པའི་ས་ན་ཞུགས་མཆིས་ལ། མི་རུང་བའི་ས་ན་\r
མཆིས་པས་ཞུགས་སུ་བཅུག་ན། རུང་ཞེས་བགྱིའམ། བགྱིས་པ་ཞེས་བགྱིའམ། འཚལ་དུ་རུང་ངམ། ཨུ་པ་ལི། མ་ཡིན་ནོ། །མི་རུང་བའི་ས་ན་ཞུགས་མཆིས་ལ། རུང་བའི་ས་ན་མཆིས་པས་ཞུགས་\r

\r
སམ༑ ཞུགས་ལྕེའམ། ཞུགས་ལྕེ་ཆད་པས་རུང་བར་བགྱིས་ན། རུང་བར་བགྱིས་པ་ཞེས་བགྱིའམ། ཨུ་པ་ལི། རུང་བར་བྱས་པ་ཞེས་བྱ་སྟེ། བཟའ་བར་བྱའོ། །མི་རུང་\r
བའི་ས་ན་ཞུགས་མཆིས་ལ། རུང་བའི་ས་ན་མཆིས་པས་ཞུགས་སུ་སྩལ་ན། རུང་བར་བགྱིས་པ་ཞེས་བགྱིའམ། རུང་བར་བྱས་པ་ཞེས་བྱའོ། །འཚལ་དུ་རུང་ངམ། ཨུ་པ་ལི། བཟའ་བར་བྱའོ། །མི་\r
རུང་བའི་ས་ན་སྒྱེད་པུ་གསུམ་མཆིས་ལ། རུང་བའི་ས་ན་ཞུགས་མཆིས་པའི་ཞུགས་ལྕེ་དེས་བསྒྲལ་དུ་རུང་ངམ། ཨུ་པ་ལི། མི་རུང་ངོ༌། །མི་རུང་བའི་ས་ན་ཞུགས་མཆིས་ལ་རུང་བའི་ས་ན་སྒྱེད་\r
པུ་གཉིས་མཆིས་པ་དང༌། མི་རུང་བའི་ས་ན་སྒྱེད་པུ་གཅིག་མཆིས་པ་ཞུགས་ལྕེ་དེས་བསྒྲལ་ན། འཚལ་དུ་རུང་ངམ། ཨུ་པ་ལི། མི་རུང་ངོ༌། །མི་རུང་བའི་ས་ན་སྒྱེད་བུ་གཅིག་མཆིས་ལ། རུང་\r
བའི་ས་ན་ཞུགས་མཆིས་པ་དེའི་ཞུགས་ལྕེས་བསྒྲལ་ན། དེ་འཚལ་དུ་རུང་ངམ། ཨུ་པ་ལི། མི་རུང་ངོ༌། །རུང་བའི་ས་ན་ཞུགས་མཆིས་ལ་རུང་བའི་ས་ན་སྒྱེད་བུ་གཉིས་མཆིས་པ་དང༌། མི་རུང་\r
པའི་ས་ན་སྒྱེད་པུ་གཅིག་མཆིས་ལ་ཞུགས་ལྕེ་དེས་བསྒྲལ་ན། འཚལ་དུ་རུང་ངམ། ཨུ་པ་ལི། བཟའ་བར་བྱའོ། །རུང་བའི་ས་ན་སྒྱེད་པུ་གསུམ་མཆིས་ལ་རུང་བའི་ས་ན་ཞུགས་མཆིས་ན་ཞུགས་\r
ལྕེ་དེས་བསྒྲལ་ན། འཚལ་དུ་རུང་ངམ། ཨུ་པ་ལི། རུང་ངོ༌། །བཙུན་པ། དགེ་སློང་གིས་ས་བོན་གྱི་རིགས་ལྔ་ལ་ཞུགས་སམ། མཚོན་ཏམ། སེན་མོས་རུང་བར་བགྱིད་ན། རུང་བར་བགྱིས་\r

\r
པ་ཞེས་བགྱིའམ། རུང་བར་བྱས་པ་ཞེས་བྱ་སྟེ། རུང་བར་བྱས་པས་ན། བཟའ་བར་བྱའོ། །མེས་རུང་བར་བྱས་པ་མ་གཏོགས་ཏེ། ལྷག་མ་རྣམས་ནི། བཟའ་བར་བྱའོ། །བཙུན་པ། བཅོམ་ལྡན་འདས་\r
ཀྱིས་བཏུང་བ་རྣམ་པ་བརྒྱད་འཐུང་ཞིག །ཅེས་གསུངས་ན། རྩ་བ་དང༌། སྡོང་བུ་དང༌། ལོ་མ་དང༌། འབྲས་བུ་དང༌། བསྔལ་བར་བསྲེས་པ་འདི་དག་འཚལ་དུ་རུང་ངམ། ཨུ་པ་ལི། རུང་ངོ༌། །བཙུན་\r
པ༑ བུ་རམ་ཆབ་དགུང་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི། མི་རུང་ངོ༌། །ཇི་སྲིད་དུ་བཏུང་བར་བགྱི། དངོས་པོར་མ་གྱུར་པའི་བར་དུའོ། །བཙུན་པ། མི་རུང་བའི་སྨན་འབྲུ་མར་དུ་བསྒྲལ་བ་\r
འཚལ་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། ནད་པའི་གཡོག་ཇི་ལྟར་བགྱི། སྟོན་པའི་འདུ་ཤེས་པས་སྨན་ཕན་པ་དང་མཐུན་པས་གཡོག་བྱའོ། །བཙུན་པ། ནད་པ་ལ་ཅི་སྩལ་བར་བགྱི།\r
ཨུ་པ་ལི། རང་བཞིན་གྱིས་ཁ་ན་མ་ཐོ་བ་མ་གཏོགས་པར་གང་གིས་ནད་པ་སོས་པར་འགྱུར་བ་དེ་དག་བྱིན་ཅིག །མདོར་ན། འུག་པ་འོལ་བ་བྱ་རྒོད་དང༌། །བྱ་རོག་ཀངྐ་ཆུ་སྐྱར་མོ། །མི་རོ་ཟའི་བྱ་རྣམས་\r
དང༌། །སེན་མོ་མཆུ་སྟོབས་གང་ལྡན་པའོ། །བཙུན་པ། འུག་པའི་ཤ་འཚལ་དུ་རུང་ངམ། ཨུ་པ་ལི། མི་རུང་ངོ༌། །འོལ་བའི་ཤ་དང༌། བྱ་རྒོད་ཀྱི་ཤ་དང༌། བྱ་རོག་གི་ཤ་དང༌། བྱ་ཀངྐའི་ཤ་དང༌། ཆུ་\r
སྐྱར་མོའི་ཤ་དང༌། གཞན་ཡང་མི་རོ་འཚལ་བ་རྣམས་དང༌། སེན་མོ་དང༌། མཆུ་སྟོབས་དང་ལྡན་པའི་ཤ་འཚལ་དུ་རུང་ངམ། ཨུ་པ་ལི། མི་རུང་ངོ༌། །མདོར་ན། ཀནྟུ་དང་ནི་པད་པ་\r

\r
དང༌། །སྲིན་བུ་སྦལ་པའང་དེ་བཞིན་ཏེ། །སྲེ་མོ་སྦྲུལ་དང་གོ་དྷ་དང༌། །སྦལ་པ་དཀར་པོ་རྔ་མོ་སྲམ། །བཙུན་པ། སྲོག་ཆགས་ཀནྟུའི་ཤ་འཚལ་དུ་རུང་ངམ། ཨུ་པ་\r
ལི༑ མི་རུང་ངོ༌། །བཙུན་པ། པད་པའི་ཤ་དང༌། སྦལ་པའི་ཤ་དང༌། སྲེ་མོའི་ཤ་དང༌། སྦྲུལ་གྱི་ཤ་དང༌། གོ་དྷའི་ཤ་དང༌། སྦལ་པ་དཀར་པོའི་ཤ་དང༌། སྲམ་གྱི་ཤ་དང༌། བྱ་རོག་གི་ཤ་དང༌།\r
གཞན་ཡང་ཆུ་ན་གནས་པ་དང༌། སེན་མོ་དང་མཆེ་བའི་སྟོབས་དང་ལྡན་པ་དང༌། གཞན་ཡང་མི་རོ་ཟ་བ་དེ་དག་གི་ཤ་འཚལ་དུ་རུང་ངམ། ཨུ་པ་ལི། མི་རུང་ངོ༌། །མདོར་ན། བལ་གླང་དང་\r
ཡང་ཝ་དང་རྟ། །སྤྲེའུ་དང་མི་ཡང་དེ་བཞིན་ཏེ། །སེངྒེ་སྟག་དང་དོམ་དག་དང༌། །སེན་མོ་མཆེ་བ་གང་མཐུ་ལྡན། །བཙུན་པ། བ་ལང་གི་ཤ་འཚལ་དུ་རུང་ངམ། ཨུ་པ་ལི། མི་རུང་ངོ༌། །\r
བཙུན་པ། རྟ་དང༌། ཝའི་ཤ་དང༌། སྤྲེའུའི་ཤ་དང༌། མིའི་ཤ་དང༌། སེངྒེའི་ཤ་དང༌། སྟག་གི་ཤ་དང༌། དོམ་གྱི་ཤ་དང༌། གཞན་ཡང་རྐང་བཞི་པ་སེན་མོ་དང་མཆེ་བའི་སྟོབས་དང་ལྡན་\r
པ་དེ་དག་གི་ཤ་འཚལ་དུ་རུང་ངམ། ཨུ་པ་ལི། མི་རུང་ངོ༌། །བཙུན་པ། གང་གི་ཤ་འཚལ་དུ་མི་རུང་བ་དེའི་ཞག་དང༌། འོ་མ་འཚལ་དུ་རུང་ངམ། ཨུ་པ་ལི། མི་རུང་ངོ༌། །ཨུ་པ་ལི། དེ་\r
ཅིའི་ཕྱིར་ཞེ་ན། ཨུ་པ་ལི། གང་གིས་ཤ་མི་རུང་བ་དེའི་ཐམས་ཅད་ཀྱང་མི་རུང་བའོ། །བཙུན་པ། ཤ་རྗེན་འཚལ་དུ་རུང་ངམ། ཨུ་པ་ལི། མི་རུང་ངོ༌། །བདག་གི་ཕྱིར་བསད་པའི་ཤ་\r

\r
འཚལ་དུ་རུང་ངམ། ཨུ་པ་ལི། མི་རུང་ངོ༌། །སྨན་གྱི་དངོས་པོ་རྫོགས་སོ།། །།འདུལ་བ་གཞུང་དམ་པ། བམ་པོ་བཅོ་བརྒྱད་པ། མདོར་ན། དབྱར་གཉིས་བྱེ་བར་གྱུར་པ་གནས། །\r
རྙེད་དང་དགེ་འདུན་དག་གི་གཉིས། །སྨྱོས་པ་ཆད་པ་གསུམ་པ་དང༌། །སྦྱོར་བ་མགྲོན་པོ་མང་པོ་དབྱར། །བཙུན་པ། ཁྱིམ་བདག་ཅིག་གིས་དབྱར་ཚུལ་དུ་ཞུགས་པ་ལ་ཆོས་གོས་འདི་འབུལ་ལོ། །\r
ཞེས་མཆི་སྟེ། དབྱར་གནས་པ་རྣམས་ལ་ཆོས་གོས་ཤིག་ཕུལ་ན། དེ་ལ་དབྱར་གྱི་ཟླ་བ་ཐ་མར་ཡང་མ་གྱུར་ལ། གཏན་པ་ཡང་མ་བཏིང་ན། གང་གིས་འཐོབ། ཨུ་པ་ལི། དབྱར་གནས་པ་\r
རྣམས་ཀྱིས་སོ། །བཙུན་པ། ཁྱིམ་བདག་ཅིག་གིས་ཆོས་གོས་འདི་ནི། དབྱར་ཚུལ་དུ་ཞུགས་པ་རྣམས་ལ་འབུལ་ལོ། །ཞེས་མཆི་སྟེ། དབྱར་ཚུལ་དུ་ཞུགས་པའི་དགེ་འདུན་རྣམས་ལ་ཕུལ་\r
བ་དེར་དབྱར་གྱི་ཟླ་བ་ཡང་ཐ་མར་གྱུར་ལ་གནས་དེར་གཏན་པ་བཏིང་ན། གང་གིས་འཐོབ། དབྱར་གནས་པ་རྣམས་ཀྱིས་སོ། །བཙུན་པ། ཁྱིམ་བདག་ཅིག་གིས་དགེ་འདུན་ལ་གནས་འདིར་\r
དགེ་སློང་གང་གནས་པ་དེ་དག་ལ་ཆོས་གོས་འདི་འབུལ་ལོ། །ཞེས་མཆི་སྟེ། གོས་ཤིག་ཕུལ་ན། གང་གིས་འཐོབ། གང་ལ་བྱིན་པས་སོ། །དེ་བཞིན་དུ་གཉིས་པ་དང༌། གསུམ་པ་ནས་\r
བཅུ་པའི་བར་དུ་རྒྱས་པར་དེ་དག་ལ་ཕུལ་ན། གང་གིས་འཐོབ། གང་ལ་བྱིན་པས་སོ། །བཙུན་པ། ཁྱིམ་བདག་ཅིག་གིས་དགེ་འདུན་ལ་གོས་ཤིག་ཕུལ་ཏེ་གོས་འདི་ནི། གནས་འདིར་\r

\r
སང་ཕོད་གནས་པའི་དགེ་སློང་དེ་དག་ལ་དབུལ་ལོ། །ཞེས་མཆི་ན། གང་གིས་འཐོབ། གང་ལ་བྱིན་པས་སོ། །དེ་བཞིན་དུ་གཉིས་པ་དང༌། གསུམ་པ་ནས་ལོ་བཅུའི་\r
བར་དུ་གནས་པ་དེ་དག་ལ་དབུལ་ལོ། །ཞེས་མཆི་ན། གང་གིས་འཐོབ། གང་ལ་བྱིན་པས་སོ། །འོན་ཏེ་གནས་དེ་ན་ད་ལྟར་མི་གནས་པར་གྱུར་ན། དགེ་སློང་དེ་དག་གིས་གོས་དེ་དག་བགོ་\r
བར་བགྱིའམ། ཨུ་པ་ལི། བགོ་བར་གྱིས་ཤིག །བཙུན་པ། དབྱར་གྱི་ནང་ལོགས་སུ་དགེ་འདུན་དག་བྱེ་ན། དབྱར་གྱི་རྙེད་པ་དེ་དག་སྩལ་བར་བགྱིའམ། ཨུ་པ་ལི། མ་ཡིན་ནོ། །བཙུན་\r
པ༑ དབྱར་གྱི་གནས་སུ་རིང་དུ་གནས་པར་གྱུར་པ་ལས་དགེ་འདུན་བྱེ་ན། དབྱར་གྱི་རྙེད་པ་དེ་དག་སྩལ་བར་བགྱིའམ། བྱིན་ཅིག །སུ་ལ། ཕྱོགས་གཉིས་ཀ་ལའོ། །བཙུན་པ། དབྱར་གྱི་\r
ནང་ལོགས་སུ་དགེ་སློང་གིས་ལྷུང་བཟེད་དང༌། ཆོས་གོས་བཙལ་ཏེ་མཆིས་ན། དེའི་དབྱར་གྱི་རྙེད་པ་སྩལ་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། དེ་སྟེ་དབྱར་གྱི་གནས་\r
སུ་ཡུན་རིང་དུ་གནས་པར་གྱུར་ན། དེའི་དབྱར་གྱི་རྙེད་པ་སྩལ་ཏམ། ཨུ་པ་ལི། བྱིན་ཅིག །སུ་ལ། གང་ལ་བཅོལ་པའམ་བསྔོས་པར་གྱུར་པའོ། །བཙུན་པ། དབྱར་གྱི་ནང་ལོགས་\r
སུ་དགེ་སློང་ཞིག་དུས་བགྱིས་ན། དེ་ལ་དབྱར་གྱི་རྙེད་པ་སྩལ་བར་བགྱིའམ། མ་སྦྱིན་ཅིག །དེ་སྟེ་དབྱར་གྱི་ནང་ལོགས་སུ་ཡུན་རིང་དུ་གནས་པར་གྱུར་ཏེ་དུས་འདས་ན། དབྱར་གྱི་རྙེད་\r

\r
པ་སྩལ་ཏམ། ཨུ་པ་ལི། བྱིན་ཅིག །སུ་ལ། གང་ལ་བསྔོས་པར་གྱུར་པ་ལའོ། །འོན་ཏེ་སུ་ལའང་བསྔོས་པར་གྱུར་པ་མ་མཆིས་ན། སུ་ལ་སྩལ། དགེ་འདུན་ལའོ། །བཙུན་པ། དབྱར་\r
གྱི་ནང་ལོགས་སུ་དགེ་སློང་ཞིག་དགེ་ཚུལ་ཕ་ལགས་པར་ཁས་བླངས་ན། དེ་ལ་དབྱར་གྱི་རྙེད་པ་སྩལ་བར་བགྱིའམ། སྦྱིན་པར་བྱའོ། །དེ་ལ་ཇི་ཙམ་ཞིག་སྩལ། དགེ་ཚུལ་ཕའི་སྐལ་པའོ།།\r
དེ་སྟེ་དབྱར་གྱི་གནས་སུ་ཡུན་རིང་དུ་གནས་པར་གྱུར་ནས་དགེ་ཚུལ་ཕ་ལགས་པར་ཁས་བླངས་ན། ཇི་ཙམ་སྩལ་བར་བགྱི། དགེ་སློང་གི་སྐལ་པའོ། །བཙུན་པ། དབྱར་གྱི་ནང་ལོགས་\r
སུ་དགེ་སློང་ཞིག་ཁྱིམ་པ་ལགས་པར་ཁས་བླངས་ན། དེ་དབྱར་གྱི་རྙེད་པ་སྩལ་པར་བགྱིའམ། མི་སྦྱིན་ནོ། །དེ་སྟེ་དབྱར་གྱི་གནས་སུ་ཡུན་རིང་དུ་གནས་པར་གྱུར་ནས་ཁྱིམ་པ་ལགས་པར་\r
ལས་བླངས་ན། དེ་དབྱར་གྱི་རྙེད་པ་སྩལ་པར་བགྱིའམ། བྱིན་ཅིག །སུ་ལ། གང་ལ་བསྔོས་པར་གྱུར་པ་ལའོ། །བཙུན་པ། དབྱར་གྱི་ནང་ལོགས་སུ་དགེ་སློང་ཞིག་མ་ནིང་ལགས་\r
པར་ཁས་བླངས་པ་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དགེ་འདུན་གྱི་དབྱེན་བགྱིས་པ་དང༌། དེ་བཞིན་གཤེགས་ལ་ངན་སེམས་\r
ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། སྔར་ཉེས་པ་བྱུང་བ་དང༌། སྔར་འཁྲུགས་པ་རྣམས་ལགས་པར་ཁས་བླངས་ན། དེ་\r

\r
དག་ལ་དབྱར་གྱི་རྙེད་པ་སྩལ་པར་བགྱིའམ། ཨུ་པ་ལི། མི་སྦྱིན་ནོ། །བཙུན་པ། དེ་སྟེ་དབྱར་གྱི་གནས་སུ་ཡུན་རིང་དུ་གནས་པར་གྱུར་ནས་རབ་ཏུ་ཤེས་ན།\r
དེ་ལ་དབྱར་གྱི་རྙེད་པ་སྩལ་བར་བགྱིའམ། ཨུ་པ་ལི། སྦྱིན་པར་བྱའོ། །བཙུན་པ། དབྱར་གྱི་ནང་ལོགས་སུ་དགེ་སློང་མ་ལགས་པར་ཁས་བླངས་པ་དང༌། མི་གནས་པ་དང༌། སོ་སོར་\r
གནས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལགས་པར་ཁས་བླངས་ན། དེ་དག་དབྱར་གྱི་རྙེད་པ་སྩལ་པར་བགྱིའམ། མི་སྦྱིན་ནོ། །བཙུན་པ། དེ་སྟེ་ཡང་དབྱར་\r
གྱི་གནས་སུ་ཡུན་རིང་དུ་གནས་སམ། དབྱར་རངས་པར་གནས་པ་དེ་དག་ལ་ཁས་བླངས་ན། དེ་དག་ལ་དབྱར་གྱི་རྙེད་པ་སྩལ་པར་བགྱིའམ། ཨུ་པ་ལི། སྦྱིན་པར་བྱའོ། །བཙུན་པ།\r
དགེ་སློང་གིས་གནས་བཞི་ནས་ཆོས་གོས་ཀྱི་སྐལ་པ་བདག་གིར་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དགེ་སློང་དེས་གནས་བཞི་ཆར་\r
མཚམས་གཅིག་ཏུ་བྱས་ནས་དབྱར་ཚུལ་དུ་ཞུགས་པའོ། །བཙུན་པ། ཇི་ཙམ་གྱིས་ན། ཆོས་གོས་རྙེད་པ་ཞེས་བགྱི། ཨུ་པ་ལི། འདི་ལྟ་སྟེ། འདི་ནི། བདག་གི་ཆོས་གོས་སོ། །སྙམ་\r
ནས་མིག་གིས་མཐོང་བར་གྱུར་པའམ། ལག་པའམ། ཕྲག་པའམ། པང་པར་བཞག་པར་གྱུར་པའོ། །བཙུན་པ། དགེ་སློང་གཅིག་པུས་དགེ་འདུན་གྱི་རྙེད་པ་བདག་གིར་\r

\r
བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དགེ་སློང་གཅིག་པུ་གནས་པར་གྱུར་ལ་དེ་ཡང་མི་དག་གིས་དགེ་འདུན་གྱི་ཕྱིར་གོས་ཕུལ་ནའོ། །\r
བཙུན་པ། དགེ་སློང་གིས་དགེ་འདུན་གྱིས་རྙེད་པ་བརྟགས་པ་བདག་གིར་བགྱིས་ཀྱང་ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ། དགེ་འདུན་ལ་བསྔོས་པར་\r
གྱུར་པའོ། །བཙུན་པ། དགེ་སློང་སྨྱོན་པ་ཆོས་གོས་བགེད་པར་བསྐོའམ། ཨུ་པ་ལི། མ་ཡིན་ནོ། །སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌།\r
འོན་པའང་དེ་བཞིན་ནོ། །བཙུན་པ། དགེ་སློང་དམུས་ལོང་ཆོས་གོས་བགེད་པར་བསྐོ་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་སྨྱོན་པའི་ཆོས་གོས་གང་ནས་བཟུང་\r
སྟེ་བསྔོ་བར་བགྱི། ནམ་རང་གི་སེམས་སོར་ཆུད་པ་ཚུན་ཆད་དོ། །བཙུན་པ། སྨྱོན་པ་ལས་ཆོས་གོས་བླང་བར་བགྱིའམ། མི་བླང་བར་བགྱི། ཁ་ཅིག་ལས་ནི། བླང་བར་བྱ། ཁ་\r
ཅིག་ལས་ནི། མི་བླང་བར་བྱའོ། །གང་ལས་བླང་བར་བྱ། གང་ལ་ཕའམ། མའམ། སྤུན་ནམ། སྲིང་མོ་གསོན་པའམ། རང་གི་ཁྱིམ་ནས་བྱུང་ཡང་རུང་སྟེ། ཡོངས་སུ་གཏོང་བའི་\r
འདུ་ཤེས་ཀྱང་ཡོད་པའོ། །བཙུན་པ། དབྱར་ཞིག་པ་ལས་དབྱར་གྱི་རྙེད་པ་སྩལ་པར་བགྱིའམ། ཁ་ཅིག་ལ་ནི། སྦྱིན། ཁ་ཅིག་ལ་ནི། མི་སྦྱིན་ནོ། །གང་ལ་མི་སྦྱིན་ཞེ་ན། གང་ལ་\r

\r
དབྱར་སྔ་མའི་ཚུལ་ཡང་མེད་ལ་ཕྱི་མའི་ཚུལ་ཡང་མེད་པར་ཤེས་པའོ། །གང་ལ་སྦྱིན་པར་བྱ་ཞེ་ན། གང་ལ་དབྱར་སྔ་མའི་ཚུལ་ཡང་ཡོད་ལ་ཕྱི་མའི་ཡང་ཡོད་པར་ཤེས་\r
པའོ། །བཙུན་པ། ནད་གཡོག་གི་སྦྱོར་བ་བཏང་བར་གྱུར་ཏེ་གཞན་ལ་ཡང་སྤྲོ་བར་བགྱིས་ལ་ནད་པ་ཡང་དུས་བགྱིས་ན། ནད་གཡོག་གང་ལ་གོས་སྩལ་པར་བགྱི། ཕྱི་མ་ལའོ། །བཙུན་པ།\r
ནད་གཡོག་མཚམས་ཀྱི་སླད་རོལ་དུ་མཆིས་པ་ལས་ནད་པ་དུས་བགྱིས་ན། ནད་གཡོག་དེ་ལ་གོས་སྩལ་པར་བགྱིའམ། དེ་སྟེ་ནད་པའི་དོན་ཞིག་ལ་སོང་བར་གྱུར་ན། དེ་ལ་ནད་གཡོག་གི་\r
གོས་སྦྱིན་པར་བྱའོ། །འོན་ཏེ་གཞན་གྱི་དོན་ཞིག་ལ་སོང་ན་ནི། མི་སྦྱིན་ནོ། །བཙུན་པ། ནད་གཡོག་གནས་གཞན་དུ་དབྱར་དུ་ཞུགས་པར་གྱུར་ན། དེ་ལ་ནད་གཡོག་གི་གོས་སྩལ་པར་བགྱིའམ།\r
མི་སྩལ་བར་བགྱི། སྦྱིན་པར་བྱའོ། །བཙུན་པ། དགེ་ཚུལ་ཕས་ནད་གཡོག་བགྱིས་ན། དེ་ལ་ནད་གཡོག་གི་གོས་སྩལ་བར་བགྱིའམ། ཨུ་པ་ལི། སྦྱིན་པར་བྱའོ། །བཙུན་པ། དགེ་སློང་\r
མས་ནད་གཡོག་བགྱིས་པ་ལས་ནད་པ་དུས་བགྱིས་ན། དེ་ལ་ནད་གཡོག་གི་གོས་སྩལ་པར་བགྱིའམ། མི་སྦྱིན་ནོ། །དགེ་སློབ་མ་དང༌། དགེ་ཚུལ་མ་རྣམས་ཀྱང་དེ་བཞིན་ནོ། །བཙུན་\r
པ། མགྲོན་པོ་མང་པོ་བཅོམ་པའི་གོས་རྙེད་ན། བླང་བར་བགྱིའམ། མི་བླང་བར་བགྱི། ཨུ་པ་ལི། དེ་སྟེ་ཚོང་པས་བྱིན་ན། བླང་བར་བྱའོ། །འོན་ཏེ་རྐུན་པོས་བྱིན་ན། དེའི་ཚེ་མི་\r

\r
བླང་ངོ༌། །བཙུན་པ། བཅོམ་ལྡན་འདས་ཀྱིས་དགེ་སློང་གི་དབྱར་གྱི་ནང་ལོགས་སུ་དབྱར་གྱི་རྙེད་པ་མ་བགོད་ཅིག །ཅེས་གསུངས་ན། བཙུན་པ། ཁྱིམ་བདག་ཅིག་གིས་གནས་མང་ཞིག་ནས་\r
དགེ་སློང་དག་མགྲོན་དུ་བོས་ཏེ་གནས་གཅིག་ཏུ་འཚལ་མ་འཚལ་ནས་དགེ་འདུན་དག་ལ་མངོན་སུམ་དུ་གོས་ཕུལ་ན། དགེ་སློང་དེ་དག་གིས་གོས་བགོ་བར་བགྱིའམ། ཨུ་པ་ལི། གོས་དེ་དག་\r
ནི། རྐྱེན་འབྱུང་བའི་གོས་པས་བགོ་བར་བྱའོ། །བཙུན་པ། དབྱར་གྱི་ནང་ལོགས་སུ་དགེ་སློང་ཞིག་དུས་བགྱིས་ན། དགེ་སློང་དེ་དག་གིས་གོས་དེ་དག་བགོ་བར་བགྱིའམ། ཤི་བའི་གོས་བས་ན།\r
བགོ་བར་བྱའོ། །མདོར་ན། གྲོང་གཉིས་སྤུ་ཅན་ཕྱི་རོལ་མཚམས། །དེ་བཞིན་དུ་ཡང་མཆོད་རྟེན་ནོ། །མཚམས་ལས་བསྔོས་པར་བྱས་པ་དང༌། །ཆད་པ་ཐ་མར་གྱུར་པའོ། །བཙུན་པ།\r
གྲོང་གི་ནང་ན་གཙུག་ལག་ཁང་ཞིག་མཆིས་ལ་དེར་དབྱར་ཚུལ་དུ་ཞུགས་པའི་དགེ་འདུན་རྣམས་དོན་ཞིག་གི་སླད་དུ་མཚམས་ཀྱི་སླད་རོལ་དུ་མཆིས་པར་གྱུར་པ་དང༌། དེའི་མཐའ་ན་འཁོད་\r
པའི་དགེ་སློང་དག་གྲོང་ཁྱེར་གྱི་མཚམས་ཀྱི་ནང་ན་མཆིས་པ་ལས། དེར་མི་དག་གིས་དགེ་འདུན་ལ་དབྱར་གྱི་རྙེད་པ་ཞིག་ཕུལ་ན། གང་གིས་འཐོབ། གྲོང་ཁྱེར་གྱི་དགེ་འདུན་གྱིས་སོ། །བཙུན་\r
པ། གྲོང་ཁྱེར་དུ་དགེ་འདུན་ཚུལ་དུ་ཞུགས་ནས་དབྱར་གྱི་ནང་ལོགས་སུ་བྱེ་ན། དབྱར་གྱི་རྙེད་པ་གང་གིས་འཐོབ། ཨུ་པ་ལི། ཆོས་ལ་ཕྱོགས་པས་སོ། །བཙུན་པ། དགེ་སློང་གིས་སྤུ་ཅན་\r

\r
ལས་ཆོས་གོས་གསུམ་དུ་བྱིན་གྱིས་བརླབས་ན། བྱིན་གྱིས་བརླབས་པ་ཞེས་བགྱིའམ། གོས་གཞན་ཞིག་ཡོད་ན་ནི། བྱིན་གྱིས་མ་རློབས་ཤིག །བྱིན་གྱིས་བརླབས་\r
ན་ནི། འདས་པ་དང་བཅས་པར་འགྱུར་རོ། །བཙུན་པ། དགེ་སློང་གིས་མཚམས་ཀྱི་སླད་རོལ་དུ་མཆིས་ནས་དགེ་འདུན་གྱི་རྙེད་པ་བདག་ཉིད་ཀྱིས་བདག་གིར་བགྱིས་ན། ཅིར་འགྱུར།\r
ཉེས་བྱས་སོ། །བཙུན་པ། དབྱར་ཚུལ་དུ་ཞུགས་པའི་དགེ་འདུན་དབྱར་གྱི་ནང་ལོགས་སུ་མཆོད་རྟེན་གྱི་རྙེད་པ་བགོས་ཀྱང་ནོངས་པར་མི་འགྱུར་ཞིང་རུང་བར་འགྱུར་བ་མཆིས་སམ། ཨུ་\r
པ་ལི། ཡོད་དེ། ཉན་ཐོས་ཀྱི་མཆོད་རྟེན་ལ་བསྔོས་པར་གྱུར་པ་ནི། ཤི་བའི་ཡོ་བྱད་པས་ན། བགོ་བར་བྱའོ། །བཙུན་པ། བཅོམ་ལྡན་འདས་ཀྱིས་གུམ་པའི་ཡོ་བྱད་མཚམས་ཀྱི་ནང་ན་\r
འཁོད་པས་བགོ་བར་གྱིས་ཤིག །ཅེས་གསུངས་ན། བཙུན་པ། དགེ་སློང་གིས་གུམ་པའི་ཡོ་བྱད་བྱིན་གྱིས་བརླབས་ཏེ་མཚམས་ཀྱི་སླད་རོལ་དུ་མཆིས་ན། གུམ་པའི་ཡོ་བྱད་ཀྱི་སྐལ་བ་\r
སྩལ་ཏམ། ཨུ་པ་ལི། སྦྱིན་ནོ། །དེ་སྟེ་བྱིན་གྱིས་མ་བརླབས་པར་མཆིས་ན། སྩལ་ཏམ། ཨུ་པ་ལི། མ་ཡིན་ནོ། །བཙུན་པ། གུམ་པའི་ཡོ་བྱད་དང་གོས་བྱིན་གྱིས་མ་བརླབས་\r
པར་དགེ་སློང་གཞན་དག་ཅིག་མཆིས་ན། དེ་དག་ལ་གུམ་པའི་ཡོ་བྱད་ཀྱི་སྐལ་པ་སྩལ་པར་བགྱིའམ། ཨུ་པ་ལི། སྦྱིན་པར་བྱའོ། །བཙུན་པ། དེ་སྟེ་བྱིན་གྱིས་བརླབས་ནས་མཆིས་\r

\r
ན༑ སྩལ་པར་བགྱིའམ། ཨུ་པ་ལི། མ་ཡིན་ནོ། །བཙུན་པ། བཅོམ་ལྡན་འདས་ཀྱིས་གུམ་པའི་ཡོ་བྱད་རྣམས་གསོལ་བ་དང་ལས་ཀྱིས་བྱིན་གྱིས་རློབས་ཤིག །ཅེས་གསུངས་ན། བཙུན་\r
པ༑ གནས་གང་ན་དགེ་སློང་གཅིག་པུ་མཆིས་ན། དེ་ཇི་ལྟར་བྱིན་གྱིས་བརླབ་པར་བགྱི། ཨུ་པ་ལི། དགེ་སློང་དེས་སེམས་བསྐྱེད་ནས་ཚིག་ཏུ་སྨྲ་བར་བྱ་སྟེ། བགོ་བའི་ལས་རྫས་འདི་ནི།\r
བདག་གིས་འཐོབ་པས་ན། བདག་གིས་ཆོས་གོས་འདི་བསྡུ་བར་བགྱིའོ། །བདག་གིར་བྱའོ། །འདི་ནི། བྱིན་གྱིས་བརླབ་པར་བྱའོ། །ཞེས་བྱིན་གྱིས་བརླབ་པར་བྱའོ། །གནས་གང་ན་དགེ་\r
སློང་གཉིས་སམ་གསུམ་ཡང་རུང་གནས་ན། དེ་དག་ཀྱང་གཅིག་ལ་གཅིག་སྨྲ་བར་བྱའོ། །བཙུན་པ། གོས་མ་དྲས་པ་ལ་བྱིན་གྱིས་བརླབ་ཏུ་རུང་ངམ། ཨུ་པ་ལི། མི་རུང་ངོ༌། །བཙུན་པ།\r
དེ་དང་འདྲ་བའི་རྐྱེན་ཞིག་བྱུང་ན། རུང་ངམ། ཨུ་པ་ལི། མི་རུང་ངོ༌། །གོས་ཀྱི་དངོས་པོ་རྫོགས་སོ།། །།མདོར་ན། རྙིང་པ་གཉིས་དང་བཞག་པ་དང༌། །གསར་པ་བརྟན་\r
པ་ཞིག་པ་དང༌། །ཟིན་པ་དང་ནི་མ་ཟིན་པ། །དུས་སུ་རྙེད་པའང་མ་བགོས་གཉིས། །མི་རུང་མཚམས་ཀྱི་ཕྱི་རོལ་དང༌། །མ་བགོས་གང་ཟག་དེ་བཞིན་བཅུ། །བཙུན་པ། གོས་རྙིང་\r
པ་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །གོས་རྙིང་པ་གང་ཞེ་ན། གང་གིས་སྔར་དགེ་\r

\r
འདུན་གྱིས་གཏན་པ་བཏིང་བར་གྱུར་པའོ། །གོས་རྙིང་པ་བཅངས་པ་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་\r
ནི༑ འདས་པ་དང་བཅས་པའོ། །གོས་རྙིང་པར་བཅངས་པ་གང་ཞེ་ན། གང་དགེ་སློང་གིས་སྤྱད་པའོ། །བཙུན་པ། ཉེ་བར་བཞག་པའི་གོས་གཏན་པར་བཏིང་ན། བཏིང་བ་ཞེས་བགྱིའམ།\r
ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །ཉེ་བར་བཞག་པའི་གོས་གང་ཞེ་ན། སྤངས་པའོ། །བཙུན་པ། གོས་གསར་པ་གཏན་པར་བཏིང་ན། བཏིང་བ་\r
ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པར་མི་འགྱུར་རོ། །གོས་གསར་པ་གང་ཞེ་ན། གང་དགེ་འདུན་གྱིས་ཐོག་མར་གཏན་པར་བཏིང་བའོ། །བཙུན་\r
པ༑ བརྟན་པའི་གོས་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བརྟན་པའི་གོས་གང་ཞེ་ན། གོས་\r
གང་དབྱར་ཐ་མའི་ཟླ་བ་ལ་རྙེད་པའོ། །བཙུན་པ། གོས་ཞིག་པ་ཞིག་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་\r
པའོ། །གོས་ཞིག་པ་གང་ཞེ་ན། གོས་རུལ་པའོ། །བཙུན་པ། གོས་མ་ལགས་པ་ཞིག་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་\r

\r
ནི༑ འདས་པ་དང་བཅས་པའོ། །བཙུན་པ། གོས་ལགས་པ་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པར་མི་འགྱུར་\r
རོ། །བཙུན་པ། བཅོམ་ལྡན་འདས་ཀྱིས་གང་དུས་སུ་རྙེད་པའི་གོས་གཏན་པར་ཐིངས་ཤིག །ཅེས་གསུངས་ན། དུས་སུ་རྙེད་པའི་གོས་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་\r
ལི༑ བཏིང་བ་ཞེས་བྱ་སྟེ། དུས་ཀྱི་གོས་གང་ཞེ་ན། གོས་གང་ཟླ་བ་གསུམ་འདས་ནས་དེ་ཉིད་ཀྱི་ཉ་བྲིའི་ཞག་ཅིག་ལ་རྙེད་པའོ། །བཙུན་པ། བཅོམ་ལྡན་འདས་ཀྱིས་མ་གྱོན་པའི་གོས་གཏན་\r
པར་བཏིང་ན། བཏིང་བ་ཞེས་གསུངས་ན། མ་གྱོན་པའི་གོས་གང་ལགས། གསར་པ་བཏགས་མ་ཐག་པའོ། །བཙུན་པ། བཅོམ་ལྡན་འདས་ཀྱིས་མ་གྱོན་པའི་གོས་རུང་བ་གཏན་པར་ཐིངས་\r
ཤིག །ཅེས་གསུངས་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱའོ། །གོས་མ་གྱོན་པ་རུང་བ་གང་ཞེ་ན། ཁ་དོག་ཅན་ནོ། །བཙུན་པ། མི་རུང་བའི་གོས་ཤིག་གཏན་པར་བཏིང་\r
ན༑ བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །མི་རུང་བའི་གོས་གང་ཞེ་ན། རང་གི་རྒྱུས་མི་རུང་བའོ། །བཙུན་པ། གོས་གསར་པ་\r
གཏན་པ་འདིང་བར་མ་བསྐོས་པས་གཏན་པར་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། མཚམས་ཀྱི་སླད་\r

\r
རོལ་དུ་བསྐོས་པའི་ཆོས་གོས་གཏན་པར་བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། གཏན་པ་\r
བཏིང་བ་ཆད་པས་བཅད་པས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། དེ་བཞིན་དུ་གཏན་\r
པ་བཏིང་བ་ཆད་པ་འཁོར་བ་དང༌། ཡིད་མགུ་བར་སྤྱོད་པ་དང༌། ཡིད་མགུ་བར་སྤྱད་པ་ལགས་པ་དང༌། བསླབ་པ་སྩལ་པ་དང༌། དབྱར་མ་མཆིས་པ་དང༌། ཞིག་པ་དང༌། དབྱར་ཕྱི་མར་\r
ཚུལ་དུ་ཞུགས་པ་དང༌། དབྱར་གཞན་དུ་གནས་པ་དང༌། སྨྱོན་པ་རྣམས་ཀྱིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་\r
བཅས་པའོ། །མདོར་ན། ལྔ་པ་གཉིས་དང་སེམས་གཉིས་དང༌། །ཤོལ་བོར་གཉིས་ཀྱང་དེ་བཞིན་ཏེ། །བུད་མེད་མཚན་དང་བརྟན་པ་དང༌། །གནས་ལ་རྣམ་པ་དྲུག་ཏུ་བྱ། །བཙུན་\r
པ། བཅོམ་ལྡན་འདས་ཀྱིས་གང་ཟག་ལྔ་གཏན་པ་འདིང་བར་མི་བསྐོ་སྟེ། དེ་ནི། ཆད་པ་བགྱི་པ་དང༌། ཆད་པ་འཁོར་བ་དང༌། ཡིད་མགུ་བར་སྤྱོད་པ་དང༌། ཡིད་མགུ་བར་སྤྱོད་\r
པ་ལགས་པ་དང༌། བསླབ་པ་སྩལ་པ་རྣམས་སོ། །ཞེས་གསུངས་ན། བཙུན་པ། ཆད་པ་བགྱིད་པའི་གང་ཟག་ཅིག་གིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི།\r

\r
བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། དེ་བཞིན་དུ་ཆད་པ་འཁོར་བ་དང༌། ཡིད་མགུ་བར་སྤྱོད་པ་དང༌། ཡིད་མགུ་བར་སྤྱད་པ་ལགས་པ་དང༌། བསླབ་པ་\r
སྩལ་པ་རྣམས་ཀྱིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །གཞན་ཡང་གང་ཟག་ལྔ་གཏན་པ་འདིང་བར་\r
མི་བསྐོ་སྟེ། དབྱར་མེད་པ་དང༌། དབྱར་ཞིག་པ་དང༌། དབྱར་ཕྱི་མར་ཚུལ་དུ་ཞུགས་པ་དང༌། དབྱར་གཞན་དུ་གནས་པ་དང༌། སྤངས་པ་རྣམས་སོ། །བཙུན་པ། བཅོམ་ལྡན་འདས་ཀྱིས་\r
གཞན་ཡང་གང་ཟག་ལྔ་སྟེ། དབྱར་མེད་པ་དང༌། དབྱར་ཞིག་པ་དང༌། དབྱར་ཕྱི་མར་ཚུལ་དུ་ཞུགས་པ་དང༌། དབྱར་གཞན་དུ་གནས་པ་དང༌། སྤངས་པ་རྣམས་ཀྱིས་གཏན་པ་བཏིང་ན།\r
བཏིང་བར་བྱའོ། །ཞེས་གསུངས་ན། བཙུན་པ། དེ་སྟེ་དབྱར་མ་མཆིས་པས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། ཁ་ཅིག་ནི། བཏིང་བ་ཞེས་བྱའོ། །ཁ་ཅིག་ནི། མ་\r
བཏིང་བ་ཞེས་བྱའོ། །བཙུན་པ། གང་གིས་བཏིང་བ་ལགས། གང་གིས་མ་བཏིང་བ་ལགས། ཨུ་པ་ལི། འདི་ལྟར་དགེ་ཚུལ་ཕ་དབྱར་ཚུལ་དུ་ཞུགས་པ་ལ་དབྱར་ཕྱི་མའི་གནས་སུ་བསྙེན་\r
པར་རྫོགས་ཏེ་ཟླ་བ་གསུམ་འདས་པས་གཏན་པ་བཏིང་ན། དེ་ལ་གཏན་པ་བཏིང་བ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། ཟླ་བ་གསུམ་འདས་ནས་གཏན་པ་ཞེས་བྱ་སྟེ། དེ་ཡང་ཟླ་བ་\r

\r
གསུམ་དུ་མངོན་ནོ། །ཨུ་པ་ལི། གང་ཕྱི་མར་ཞུགས་པ་ལས་རབ་ཏུ་བྱུང་སྟེ་བསྙེན་པར་རྫོགས་ལ་དེ་ཡང་ཟླ་བ་གསུམ་དུ་གནས་པའི་དགེ་སློང་དང་ལྷན་ཅིག་གཏན་པ་\r
བཏིང་ན། དེ་ནི། གཏན་པ་མ་བཏིང་བ་ཞེས་བྱའོ། །ཨུ་པ་ལི། ཟླ་བ་གསུམ་ལོན་ནས་གཏན་པ་བཏིང་བ་ཞེས་བྱ་སྟེ། དེ་ཟླ་བ་གསུམ་མ་ལོན་པར་མངོན་ནོ། །བཙུན་པ། དབྱར་ཞིག་པ་ཞིག་\r
གིས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། ཁ་ཅིག་ནི། བཏིང་བ་ཞེས་བྱའོ། །ཁ་ཅིག་ནི། མ་བཏིང་བ་ཞེས་བྱའོ། །བཙུན་པ། གང་གིས་བཏིང་བ་ཞེས་བགྱི། གང་གིས་\r
མ་བཏིང་བ་ཞེས་བགྱི། ཨུ་པ་ལི། གང་གིས་དབྱར་སྔ་མར་ཡང་ཤེས་པ་མེད་ལ། དབྱར་ཕྱི་མའི་ཚུལ་ཡང་མེད་པ་སྟེ། དེ་ཟླ་བ་གསུམ་དུ་དགེ་སློང་དང་ལྷན་ཅིག་གནས་པ་དང་གཅིག་ཅར་\r
གཏན་པ་བཏིང་ན། དེའི་གཏན་པ་མ་བཏིང་བ་ཞེས་བྱའོ། །ཨུ་པ་ལི། ཟླ་བ་གསུམ་གནས་ནས་གཏན་པ་ཞེས་བྱ་སྟེ། དེ་ལ་ནི། ཟླ་བ་གསུམ་དུ་ཤེས་པའང་མེད་དོ། །ཨུ་པ་ལི། གང་དབྱར་སྔ་\r
མར་གནས་པའམ། ཕྱི་མར་ཡང་ཤེས་ལ། དེས་ཞག་བདུན་ནམ་བཞི་བཅུར་བྱིན་གྱིས་བརླབས་ནས་མཚམས་ཀྱི་ཕྱི་རོལ་ཏུ་སོང་ནས་སྐྱ་རེངས་ཤར་བ་དེ་ཡང་ཟླ་བ་གསུམ་དུ་གནས་པའི་\r
གཏན་པ་བཏིང་ན། དེའི་གཏན་པ་བཏིང་བ་ཞེས་བྱའོ། །ཨུ་པ་ལི། ཟླ་བ་གསུམ་དུ་གནས་ནས་གཏན་པ་ཞེས་བྱ་སྟེ། དེ་ལ་ཡང་ཟླ་བ་གསུམ་དུ་མངོན་ནོ། །ཡིད་མ་ལས་འགལ་བས་\r

\r
ཉེས་བྱས་སུ་འགྱུར་རོ། །བཙུན་པ། དབྱར་ཕྱི་མར་ཚུལ་དུ་ཞུགས་པ་ཞིག་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། ཁ་ཅིག་ནི། གཏན་པ་བཏིང་བ་ཞེས་བྱའོ། །ཁ་ཅིག་ནི། མ་བཏིང་བ་ཞེས་\r
བྱའོ༑ ༑བཙུན་པ། གང་གིས་གཏན་པ་བཏིང་བ་ཞེས་བགྱི། ཨུ་པ་ལི། གང་དབྱར་སྔ་མར་ཚུལ་དུ་ཞུགས་པའི་དགེ་སློང་གི་དགེ་འདུན་གཏན་པ་འདིང་བའི་དགེ་སློང་དང༌། དབྱར་ཕྱི་མར་ཚུལ་དུ་ཞུགས་\r
པ་དེ་དག་ལྷན་ཅིག་ཏུ་གཏན་པ་བཏིང་ན། དེའི་གཏན་པ་བཏིང་བ་ཞེས་བྱའོ། །ཨུ་པ་ལི། ཟླ་བ་གསུམ་དུ་གནས་ནས་གཏན་པ་ཞེས་བྱ་སྟེ། དེ་ནི། ཟླ་བ་གསུམ་དུ་ཤེས་པའང་མེད་དོ། །ཨུ་པ་ལི། དགེ་འདུན་\r
ཐམས་ཅད་དབྱར་ཕྱི་མར་ཚུལ་དུ་ཞུགས་ལ་ཟླ་བ་གསུམ་དུ་གནས་ནས་གཏན་པ་བཏིང་ན། དེ་དག་ནི། གཏན་པ་བཏིང་བ་ཞེས་བྱའོ། །ཨུ་པ་ལི། ཟླ་བ་གསུམ་དུ་གནས་ནས་གཏན་པ་ཞེས་བྱ་སྟེ།\r
དེ་དག་ནི། ཟླ་བ་གསུམ་དུ་མངོན་ནོ། །བཙུན་པ། དབྱར་གཞན་དུ་གནས་པ་ཞིག་གིས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། ཁ་ཅིག་ནི། གཏན་པ་བཏིང་བ་ཞེས་བྱའོ།།\r
ཁ་ཅིག་ནི། མ་བཏིང་བ་ཞེས་བྱའོ། །བཙུན་པ། གང་གིས་གཏན་པ་བཏིང་བ་ཞེས་བགྱི། གང་གིས་གཏན་པ་མ་བཏིང་བ་ཞེས་བགྱི། ཨུ་པ་ལི། དགེ་སློང་དག་མཚམས་སོ་སོར་བཅད་པའི་གནས་ན་\r
དབྱར་གཞན་དུ་གནས་ལ། གཞན་དུ་སོང་སྟེ་གཏན་པ་བཏིང་ན། དེའི་གཏན་པ་མ་བཏིང་བ་ཞེས་བྱའོ། །ཨུ་པ་ལི། གཏན་པ་གང་ཞེ་ན། ཟླ་བ་གསུམ་དུ་གནས་ནས་གཏན་པ་བཏིང་བ་དེ་ལ་ནི། ཟླ་བ་\r

\r
གསུམ་དུ་ཤེས་པ་ཡང་མེད་དོ། །ཨུ་པ་ལི། གང་ཟླ་བ་གསུམ་དུ་གནས་པའི་དགེ་སློང་གི་དགེ་འདུན་རྣམས་དབྱར་ཟླ་བ་གསུམ་འདས་པ་དང༌། དེ་ཉིད་ཀྱི་ཉ་བྲིའི་ཞག་ཅིག་ལ་\r
མཚམས་ཆེན་པོ་བཀྲོལ་ཏེ་གནས་བཞིའམ། ལྔའི་མཚམས་གཅིག་ཏུ་བྱས་ནས་གཏན་པ་བཏིང་ན། གནས་དེ་དག་ཐམས་ཅད་དུ་གཏན་པ་བཏིང་བ་ཞེས་བྱའོ། །དེ་བཞིན་དུ་གནས་ལ་གནས་\r
གཞན་དུ་གཏན་པ་བཏིང་བ་ཞེས་བྱའོ། །བཙུན་པ། སྤངས་པས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། ཁ་ཅིག་ནི། བཏིང་བ་ཞེས་བྱའོ། །ཁ་ཅིག་ནི། མ་བཏིང་བ་ཞེས་\r
བྱའོ༑ ༑བཙུན་པ། གང་གིས་གཏན་པ་མ་བཏིང་བ་ཞེས་བགྱི། ཨུ་པ་ལི། དབྱར་ཚུལ་དུ་ཞུགས་པའི་དགེ་སློང་གང་ལ་དགེ་འདུན་འདུས་པ་རྣམས་ཀྱིས་སྤངས་པའི་ལས་བྱས་པ་དེ་དག་ཀྱང་བཟོད་པ་\r
མ་གསོལ་བར་དབྱར་གནས་པ་དག་ཀྱང་ལྷན་ཅིག་གཏན་པ་བཏིང་ན། དེའི་གཏན་པ་ནི། མ་བཏིང་བ་ཞེས་བྱའོ། །གང་གི་བཏིང་བ་ཞེས་བགྱི། ཨུ་པ་ལི། དགེ་སློང་གང་དབྱར་ཚུལ་དུ་ཞུགས་པ་ལ་\r
དགེ་འདུན་འདུས་པ་རྣམས་ཀྱིས་མཉམ་དུ་མི་སྤྱོད་པའི་སྡོམ་པ་བཅས་པར་གྱུར་ཏམ། དཀར་པའི་ལས་བྱས་པར་གྱུར་ལ། དེས་ཀྱང་བཟོད་པ་གསོལ་ན། དབྱར་གནས་པའི་དགེ་འདུན་རྣམས་\r
དང་ལྷན་ཅིག་ཏུ་གཏན་པ་བཏིང་ན། དེའི་གཏན་བ་བཏིང་བ་ཞེས་བྱའོ། །བཙུན་པ། བཅོམ་ལྡན་འདས་ཀྱིས་དགེ་སློང་གཏན་པ་འདིང་བས་གཏན་པ་བླངས་ནས་བཀྲུ་བ་དང༌། བརྐྱང་བ་དང༌།\r

\r
དྲ་བ་དང༌། བཙེམ་པ་ཐམས་ཅད་དང༌། ཁབ་སོ་ཐ་མའི་བར་དུ་ཐོག་མར་འགྲོ་བར་བྱོས་ལ། བདག་གིས་ཆོས་གོས་འདིས་དགེ་འདུན་གྱི་གཏན་པ་འདིང་བར་བྱ་བ་འདིང་ངོ༌། །བདག་གིས་གདིང་ངོ༌། །\r
ཞེས་སེམས་རྣམ་པ་གསུམ་སྐྱེད་ཅིག །སེམས་རྣམ་པ་གསུམ་བསྐྱེད་ཀྱང་ཆོས་གོས་འདིས་དགེ་འདུན་གྱི་གཏན་པ་འདིང་བར་བྱ། བདག་གིས་གདིང་ངོ༌། །ཞེས་སེམས་རྣམ་པ་གཉིས་བསྐྱེད་ན།\r
གཏན་པ་བཏིང་བ་ཞེས་བྱའོ། །བཙུན་པ། སེམས་བསྐྱེད་པ་གཅིག་གིས་གཏན་པ་འདིང་དུ་རུང་ངམ། ཨུ་པ་ལི། རུང་སྟེ། འདི་ལྟར་ཡང་གཏན་པ་འདིང་བའི་དགེ་སློང་གིས་གཏན་པ་གདིང་བར་\r
བདག་མིང་འདི་ཞེས་བགྱི་བས་གོས་འདིས་དགེ་འདུན་གྱི་གཏན་པ་གདིང་ངོ༌། །ཞེས་སེམས་བསྐྱེད་ན། གཏན་པ་བཏིང་བ་ཞེས་བྱའོ། །བཙུན་པ། ཚུལ་ནས་འབྱུང་བའི་ཚེ་རྒྱལ་པོས་ཤོལ་བོར་ན་དགེ་\r
སློང་དེ་དག་གིས་གཏན་པ་ཇི་ལྟར་གདིང་བར་བགྱི། ཇི་ལྟར་ཚུལ་ནས་བྱུང་བ་བཞིན་ནོ། །བཙུན་པ། གཏན་པ་དེ་ཉིད་རུང་ལ་དེ་ཉིད་མི་རུང་བར་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་\r
ཡང་དགེ་སློང་དེ་དག་ཁ་ཅིག་ནི། ཤོལ་བོར། ཁ་ཅིག་ཤོལ་མ་བོར་བར་ཚུལ་དུ་ཞུགས་ཏེ་དེ་ཉིད་དུ་ཁྱིམ་བདག་གིས་ཤོལ་མ་བོར་བའི་གནས་སུ་ཚུལ་ནས་འབྱུང་བ་དེ་ཉིད་ཀྱི་ཉ་བྲིའི་ཞག་ཅིག་ལ་དགེ་\r
འདུན་གཉི་ག་ལ་ཟན་བྱིན་ཏེ་གཏན་པའི་གོས་ཕུལ་ན། གོས་དེ་ཤོལ་མ་བོར་བ་ལ་ནི། རུང་ངོ༌། ཤོལ་བོར་བ་ལ་ནི། མི་རུང་ངོ༌། །བཙུན་པ། གང་མ་ལྟ་བུའི་ཚིག་བརྒྱད་པོ་འདི་དག་གིས་ནི། གཏན་པ་\r

\r
ལས་འབྱུང་བར་འགྱུར་རོ། །དེ་ལ་ཐུན་མོང་བ་ནི། དུ། ཐུན་མོང་མ་ལགས་པ་ནི། དུ། ཨུ་པ་ལི། ཐོག་མ་དང་ཐ་མ་མ་གཏོགས་པར་ལྷག་མ་རྣམས་ནི། ཐུན་མོང་པའོ། །\r
བཙུན་པ། གཏན་པ་འདིང་བའི་དགེ་སློང་གིས་གཏན་པ་འདིང་བའི་ཚེ་མཚན་གྱུར་ན། གཏན་པ་བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། གཏན་པ་སྦེད་པའི་དགེ་སློང་དད་པར་\r
བྱོས་ཤིག །བཙུན་པ། གཏན་པ་ཞེས་ཀྱང་བགྱི། གཏན་པ་འདིང་བ་ཞེས་ཀྱང་བགྱི། གཏན་པ་འབྱིན་པ་ཞེས་ཀྱང་བགྱི་ན། བཙུན་པ། གཏན་པ་ནི། གང༌། གཏན་པ་འདིང་བ་ནི། གང༌། གཏན་\r
པ་འབྱིན་པ་ནི། གང་ལགས། ཨུ་པ་ལི། གོས་ནི། གཏན་པའོ། །སེམས་བསྐྱེད་པ་ནི། གཏན་པ་འདིང་བའོ། །མ་ལྟ་བུའི་ཚིག་བརྒྱད་པོ་ནི། གཏན་པ་འབྱིན་པའོ། །བཙུན་པ། དགེ་སློང་རྣམས་\r
ཀྱིས་གནས་བཞིའམ། ལྔ་མཚམས་ཀྱི་ནང་དུ་བགྱིས་ནས་དབྱར་ཚུལ་དུ་ཞུགས་ཏེ་དེ་དག་ཚུལ་ནས་བྱུང་སྟེ་གཏན་པ་བཏིང་ན། གནས་དེ་དག་ཐམས་ཅད་དུ་གཏན་པ་བཏིང་བ་ཞེས་བགྱིའམ།\r
ཨུ་པ་ལི། ཐམས་ཅད་དུ་གཏན་པ་བཏིང་བ་ཞེས་བྱའོ། །བཙུན་པ། དེ་སྟེ་གཏན་པ་བཏིང་ནས་མཚམས་ཆེན་པོ་བཀྲོལ་ཏེ་སོ་སོར་མཚམས་བཀུམ་ན། གཏན་པ་ཕྱུང་བ་ཞེས་བགྱིའམ།\r
ཨུ་པ་ལི། མ་ཡིན་ནོ། །གནས་དེ་དག་ཐམས་ཅད་གཏན་པ་བཏིང་བ་ཞེས་བགྱིའམ། ཨུ་པ་ལི། གཏན་པ་བཏིང་བ་ཞེས་བྱའོ། །དེ་སྟེ་སོ་སོར་མཚམས་བཅད་ནས་གཏན་པ་ཕྱུང་ན།\r

\r
གནས་དེ་དག་ཐམས་ཅད་དུ་གཏན་པ་ཕྱུང་བ་ཞེས་བགྱིའམ། ཨུ་པ་ལི། མ་ཡིན་ཏེ། གང་དག་འབྱིན་པ་དེ་དག་ནི། གཏན་པ་ཕྱུང་བ་ཞེས་བྱའོ། །གང་དག་མི་འབྱིན་པ་དེ་དག་ནི། གཏན་པ་མ་ཕྱུང་\r
བ་ཞེས་བྱའོ། །བཙུན་པ། ཚུལ་ནས་བྱུང་བ་དང༌། དགེ་སློང་རྣམས་ཀྱིས་གནས་བཞིའམ། ལྔ་མཚམས་གཅིག་ཏུ་བྱས་ནས་གཏན་པ་བཏིང་ན། གནས་དེ་དག་ཐམས་ཅད་དུ་གཏན་པ་བཏིང་བ་\r
ཞེས་བགྱིའམ། ཨུ་པ་ལི། ཐམས་ཅད་དུ་གཏན་པ་བཏིང་བ་ཞེས་བྱའོ། །བཙུན་པ། དེ་སྟེ་གཏན་པ་བཏིང་ནས་མཚམས་ཆེན་པོ་བཀྲོལ་ཏེ་སོ་སོར་མཚམས་བཀུམ་ན། གཏན་པ་མ་བཏིང་\r
བ་ཞེས་བགྱིའམ། ཨུ་པ་ལི། མ་ཡིན་ཏེ། དེ་དག་ཐམས་ཅད་དུ་གཏན་པ་བཏིང་བ་ཞེས་བྱའོ། །བཙུན་པ། དེ་སྟེ་སོ་སོར་མཚམས་བཀུམ་ནས་གཏན་པ་ཕྱུང་ན། གནས་དེ་དག་ཐམས་ཅད་དུ་\r
གཏན་པ་ཕྱུང་བ་ཞེས་བགྱིའམ། ཨུ་པ་ལི། མ་ཡིན་ཏེ། གང་འབྱིན་པ་དེ་དག་ནི། གཏན་པ་ཕྱུང་བ་ཞེས་བྱའོ། །གང་མི་འབྱིན་པ་དེ་དག་ནི། གཏན་པ་མ་ཕྱུང་བ་ཞེས་བྱའོ། །མདོར་ན། ཟླ་བ་\r
གསུམ་དང་ལྔ་པ་དང༌། །གསོ་སྦྱོང་གི་ནི་མཐའ་ལྔ་གསུམ། །སྦྱར་མ་དང་ནི་རས་ཆེན་རྐྱེན། །འབྱིན་པ་གཉིས་དང་བྱེ་བ་གཉིས། །ཚད་གཉིས་པ་ཡང་དེ་བཞིན་ཏེ། །ཁྱིམ་པ་དག་ལ་སོགས་པ་\r
དང༌། །བསླབ་པ་བྱིན་པ་ཐ་མ་འོ། །བཙུན་པ། ཇི་སྲིད་ཅིག་ཏུ་གཏན་པ་གདིང་བར་བགྱི། ཨུ་པ་ལི། ཟླ་བ་གསུམ་སྟེ། ཇི་ལྟར་ཟླ་བ་གསུམ་དུ་གནས་པར་ཚུལ་དུ་ཞུགས་པའོ། །བཙུན་པ། ཇི་\r

\r
སྲིད་ཅིག་ཏུ་གཏན་པ་བཅང་བར་བགྱི། ཟླ་བ་ལྔའོ། །བཙུན་པ། གང་དབྱར་ཕྱི་མའི་མཐར་གཏན་པ་བཏིང་བ་ན། དེ་དག་ཀྱང་ཟླ་བ་ལྔར་གཏན་པ་བཏིང་བར་འགྱུར་རམ།\r
ཨུ་པ་ལི། གང་གིས་གཏན་པ་ཇི་ལྟར་བཏིང་བར་གྱུར་པ་དེ་དག་གི་གྲངས་བཞིན་ཟླ་བ་ལྔར་བཅང་བར་བྱའོ། །བཙུན་པ། གསོ་སྦྱོང་གི་མཐར་གཏན་པ་འདིང་བར་བགྱིའམ། ཨུ་པ་ལི། གསོ་\r
སྦྱོང་གི་མཐར་བྱའོ། །བཙུན་པ། གསོ་སྦྱོང་གི་མཐར་དབྱུང་བར་བགྱིའམ། ཨུ་པ་ལི། གསོ་སྦྱོང་གི་མཐར་བྱའོ། །བཙུན་པ། དབྱར་མ་རུང་བར་གཞག་པ་ལ་རྒྱུ་དུ། རྐྱེན་དུ། བཅོམ་ལྡན་\r
འདས་ཀྱིས་བཀའ་སྩལ་པ། རྒྱུ་ལྔ་དང༌། རྐྱེན་ལྔའོ། །ལྔ་པོ་དེ་དག་གང་ཞེ་ན། དགེ་སློང་དང་བཅས། སྒོ་གླེགས་དང་བཅས་པའི་གནས་སུ་གྱུར་པ་དང༌། འཇིགས་པ་དང་བཅས། དོགས་\r
པ་དང་བཅས་པའི་ཡུལ་དང༌། ཆར་འབབ་པའམ། ཆར་འབབ་པར་དོགས་པར་གྱུར་པ་དང༌། དུས་མ་ཡིན་པར་གྲོང་གཞན་དུ་འགྲོ་བར་འདོད་པར་གྱུར་པ་དང༌། གནས་ན་གཏན་པ་བཏིང་\r
བར་གྱུར་པ་དང༌། གསོལ་བ་དང་ལས་ནི། ཐ་མའོ། །བཙུན་པ། དབྱར་གྱི་གོས་རས་ཆེན་རུང་བར་གཞག་པ་ལ་རྒྱུ་དུ། རྐྱེན་དུ་ཨུ་པ་ལི། གསུམ་སྟེ། ཆར་པ་མི་འབབ་ཅིང་ཆར་པ་\r
འབབ་པར་མི་དོགས་པར་གྱུར་པ་དང༌། དུས་མ་ཡིན་པར་གྲོང་གཞན་ནམ། གྲོང་ཁྱེར་གཞན་ནམ། ཀླུང་རྒལ་འདོད་པར་གྱུར་པ་དང༌། ཀླུང་གི་དྲུང་ངམ་ཁྲོན་པའི་དྲུང་ན་མི་གནས་པའོ། །\r

\r
བཙུན་པ། དབྱར་གྱི་གོས་རས་ཆེན་ཇི་སྲིད་དུ་བཅང་བར་བགྱི། ཟླ་བ་ཕྱེད་དང་ལྔའོ། །བཙུན་པ། གཏན་པ་འདིང་བའི་གནས་སུ་རྐྱེན་མེད་པར་འགྱུར་བ་དུ། ཨུ་པ་ལི། བཅུ་སྟེ། ཞག་གཅིག་གིས་\r
འབྲལ་བ་མེད་པ་དང༌། ཞག་བཅུ་ལས་འདའ་བ་མེད་པ་དང༌། ཟླ་བ་གཅིག་ལས་འདའ་བ་མེད་པ་དང༌། གོས་མ་བསྔོས་པ་རྣམས་བཅང་བ་དང༌། ཆོས་གོས་སྟོད་གཡོགས་དང་མཐང་གོས་གཉིས་\r
པུས་ལྗོངས་སྤྱོད་དུ་འགྲོ་བ་དང༌། མང་པོ་ཟ་བ་མེད་པ་དང༌། ཡང་ཡང་ཟ་བ་མེད་པ་དང༌། སྤྱན་མ་དྲངས་པར་འགྲོ་བ་དང༌། གོས་རྣམས་ཅི་བདེར་ཚོལ་བ་དང༌། སྟོན་ཟླ་ཐ་ཆུང་ནས་དཔྱད་ཟླ་ར་བའི་\r
བར་དུ་སྟེ། གང་གི་རྙེད་པ་ཐོབ་པ་དེ་དག་ནི། དབྱར་གནས་པའི་དགེ་འདུན་གྱིས་བགོ་བར་བྱའོ། །བཙུན་པ། ཅི་བསླབ་པའི་གནས་སམ། ཆོས་གོས་བྱིན་གྱིས་བརླབས་པ་དེ་དག་མ་མཆིས་པར་\r
འགྱུར་རམ། ཨུ་པ་ལི། མ་ཡིན་ཏེ། འདི་དག་ནི། ཡོན་ཏན་ནོ། །བཙུན་པ། གསོལ་བ་དང༌། ལས་མ་བྱས་པས་སྔར་གཏན་པ་དབྱུང་བར་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་\r
ཡང་དགེ་སློང་གཞི་པ་དེ་དག་གིས་དེ་ཉིད་ཀྱི་ཉ་བྲིའི་ཞག་ཅིག་ལ་གཏན་པ་བཏིང་བར་གྱུར་པ་དང༌། དགེ་སློང་གློ་བུར་པ་མང་ཞིག་ལྷགས་ནས་དེ་དག་ནི། དེའི་ཉིན་མོ་བཅོ་ལྔར་གྱུར་ཏེ་གསོ་སྦྱོང་\r
བྱེད། སོ་སོར་ཐར་པ་ཀློག་པ་དང༌། དེ་སྟེ་དགེ་སློང་གཞི་པ་རྣམས་ཀྱང་དེ་དག་གི་རྗེས་སུ་ཞུགས་ནས་གསོ་སྦྱོང་བྱས་ན། གསོལ་བ་དང་ལས་མ་བྱས་པར་གཏན་པ་ཕྱུང་བ་ཞེས་བྱའོ། །བཙུན་པ།\r

\r
དགེ་སློང་གཞི་པ་རྣམས་ཀྱིས་གཏན་པ་བཏིང་སྟེ་མཚམས་ཀྱི་སླད་རོལ་དུ་མཆིས་པ་དང༌། གློ་བུར་དུ་དགེ་སློང་རྣམས་ལྷགས་ཏེ་གཏན་པ་ཕྱུང་ན། ཕྱུང་བ་ཞེས་བགྱིའམ།\r
ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཨུ་པ་ལི། གང་གིས་གཏན་པ་བཏིང་བ་དེ་ཉིད་ཀྱིས་གཏན་པ་ཕྱུང་བ་ཞེས་བྱའོ། །བཙུན་པ། དབྱར་ཚུལ་དུ་ཞུགས་པ་ལས་དགེ་འདུན་བྱེ་ན། གང་གིས་\r
གཏན་པ་གདིང༌། ཆོས་བཞིན་དུ་སྨྲ་བ་རྣམས་ཀྱིས་སོ། །བཙུན་པ། གཏན་པ་བཏིང་བའི་གནས་སུ་དགེ་འདུན་བྱེ་ན། དབྱར་གྱི་རྙེད་པ་སུས་འཐོབ། ཕྱོགས་གཉིས་ཀས་སོ། །བཙུན་པ། དེ་སྟེ་མངོན་\r
དུ་གྱུར་པ་ལས་རྙེད་ན། སུས་འཐོབ། ཆོས་ཀྱི་ཕྱོགས་ཀྱིས་སོ། །བཙུན་པ། ཚད་ལས་ཆུང་བའི་ཆོས་གོས་དུམ་བུར་སྦྱར་ཏེ་གོས་སུ་བཙེམ་ཞིང་གཏན་པར་བཏིང་ན། གཏན་པར་བཏིང་བ་ཞེས་\r
བགྱིའམ། ཨུ་པ་ལི། མ་བཏིང་བ་ཞེས་བྱའོ། །བཙུན་པ། ཚད་ལས་ཆུང་བ་ཞིག་གཏན་པར་བཏིང་ན། གཏན་པར་བཏིང་བ་ཞེས་བགྱིའམ། ཨུ་པ་ལི། མ་བཏིང་བ་ཞེས་བྱའོ། །བཙུན་པ།\r
གོས་ཇི་ལྟ་བུས་གཏན་པ་གདིང་བར་བགྱི། ཨུ་པ་ལི། མཆུར་ལྔ། ཞེང་དུ་གསུམ་པས་སོ། །བཙུན་པ། གཏན་པ་བཏིང་བ་ཁྱིམ་པ་ཞིག་གིས་གཏན་པ་བཏིང་ན། གཏན་པ་བཏིང་བ་ཞེས་\r
བགྱིའམ། ཨུ་པ་ལི། མ་བཏིང་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པའོ། །དེ་བཞིན་དུ་གཏན་པ་འདིང་བ་མ་ནིང་དང༌། མི་གནས་པ་དང༌། སོ་སོར་གནས་པ་ནས་སྔར་\r

\r
འཁྲུགས་པའི་བར་དུ་དེ་དག་གིས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། མ་བཏིང་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པའོ། །བཙུན་པ། གཏན་པ་\r
བཏིང་བ་ཟ་མ་ཞིག་གིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། མ་བཏིང་བ་ཞེས་བྱ་སྟེ། དགེ་འདུན་ཡང་འདས་པ་དང་བཅས་པའོ། །བཙུན་པ། གཏན་པ་འདིང་བ་དགེ་འདུན་\r
གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ཀྱིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་\r
བཅས་པའོ། །བཙུན་པ། གཏན་པ་འདིང་བ་སྨྱོན་བ་ཞིག་གིས་གཏན་པ་བཏིང་ན། གཏན་པ་བཏིང་བ་ཞེས་བགྱིའམ། ཨུ་པ་ལི། མ་བཏིང་བ་ཞེས་བྱའོ། །དེ་སྟེ་དགེ་སློང་གི་འདུ་ཤེས་ཡོད་\r
ལ༑ བདག་མིང་འདི་ཞེས་བགྱི་བས་དགེ་འདུན་གྱི་གཏན་པ་གདིང་ངོ༌། །བདག་གིས་བཏིང་ངོ༌། །ཞེས་སེམས་བསྐྱེད་ན། གཏན་པ་བཏིང་བ་ཞེས་བྱའོ། །དེ་བཞིན་དུ་སེམས་འཁྲུགས་པ་དང༌།\r
ནད་ཀྱིས་གཟིར་བ་རྣམས་སུ་ཤེས་པར་བྱའོ། །བཙུན་པ། གཏན་པ་འདིང་བ་གླེན་པ་དང༌། ལྐུགས་པ་དང༌། འོན་པ་རྣམས་ཀྱིས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི།\r
བཏིང་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། གཏན་པ་འདིང་བ་གཞན་དུ་གནས་པས་གཏན་པ་བཏིང་ན། བཏིང་བ་ཞེས་བགྱིའམ། ཨུ་པ་ལི། བཏིང་བ་ཞེས་\r

\r
བྱ་སྟེ། དགེ་འདུན་ནི། འདས་པ་དང་བཅས་པའོ། །གཏན་པའི་དངོས་པོ་རྫོགས་སོ།། །།མདོར་ན། གང་དུ་གང་གིས་མཚམས་བཞི་དང༌། །བསྒོ་བ་གོས་དང་\r
གསོ་སྦྱོང་བཞི། །གཏན་བཞི་བྱེ་བ་གང་ཟག་གོ །བཙུན་པ། ཡུལ་ཀོའུ་ཤམྦྷིའི་དགེ་འདུན་གང་གི་ཚེ་བྱེ་བར་གྱུར། ནམ་མཚམས་ཀྱི་ནང་ན་གཅིག་པུ་གནས་པ་ལས་གསོ་སྦྱོང་བྱེད་པ་དང༌། དགེ་\r
འདུན་གྱི་བྱ་བ་དང༌། དགེ་འདུན་གྱི་དོན་རྣམས་ཐ་དད་པར་བྱས་པ་ནའོ། །བཙུན་པ། ཡུལ་ཀོའུ་ཤམྦྷིར་དང་པོ་དགེ་འདུན་གང་གིས་ཕྱེ། ཆོས་མ་ཡིན་པར་སྨྲས་པས། དེ་དག་གིས་ཐོག་མར་\r
མཚམས་ཀྱི་ནང་དུ་གསོ་སྦྱོང་དང༌། དགེ་འདུན་གྱི་བྱ་བ་དང་དགེ་འདུན་གྱི་དོན་རྣམས་ཐ་དད་པར་བྱས་པས་སོ། །བཙུན་པ། ཡུལ་ཀོའུ་ཤམྦྷི་པས་མཚམས་བཤིག་ན། མཚམས་ཞིག་པ་ཞེས་\r
བགྱིའམ། ཨུ་པ་ལི། མ་ཡིན་ནོ། །བཙུན་པ། དེ་སྟེ་ཡུལ་ཡངས་པ་ཅན་ན་གནས་པས་མཚམས་བཤིག་ན། མཚམས་ཞིག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་\r
མའི་དགེ་འདུན་བྱེ་ནས་ཕྱོགས་དང༌། གཞན་གྱི་ཕྱོགས་སུ་གནས་པ་ལ་ཟླ་བ་ཕྱེད་ཕྱེད་ཅིང་ལུང་དབོག་པ་དང་བསྟན་པར་བགྱིའམ། བཙུན་པ། འདི་སྐད་དུ། སྲིང་མོ་རྣམས་ཇེ་མཐུན་པར་གྱིས་\r
ཤིག །ཅེས་སྒོས་ཤིག །བཙུན་པ། དགེ་སློང་མའི་དགེ་འདུན་བྱེ་ནས་ཕྱོགས་སུ་གནས་པའི་དགེ་སློང་མ་དག་གིས་ཟླ་བ་ཕྱེད་ཕྱེད་ཅིང་ལུང་འབོག་ཅིང་བསྟན་པ་བཙལ་བར་བགྱིའམ། བཙལ་\r

\r
བར་བྱའོ། །སུ་ལས་བཙལ། ཆོས་ཕྱོགས་པ་ལས་སོ། །བཙུན་པ། དགེ་སློང་གི་དགེ་འདུན་བྱེ་ནས་ཕྱོགས་གཉིས་སུ་གནས་པ་དག་གིས་དགེ་སློང་མ་དག་ལ་ལུང་འབོག་ཅིང་བསྟན་པ་སྩལ་བར་བགྱིའམ།\r
དགེ་སློང་མའི་དགེ་འདུན་མི་བྱེ་བར་བྱ་བའི་ཕྱིར་བྱིན་ཅིག །བཙུན་པ། ཡུལ་ཀོའུ་ཤམྦྷིར་ཕྱོགས་གཉིས་ཀ་འདུས་ཤིང་འཁོད་པར་བྱེད་ན། གཟུ་བོས་གང་དུ་དགེ་སློང་མ་ལ་ལུང་དབོག་པར་བགྱི།\r
མཚམས་ཀྱི་ཕྱི་རོལ་སོང་བའོ། །བཙུན་པ། ཡུལ་ཀོའུ་ཤམྦྷིར་ཕྱོགས་གཉིས་ཀ་འདུས་ཤིང་འཁོད་པར་གྱུར་ལ། དགེ་སློང་གཟུ་བོ་དག་ཀྱང་མཚམས་ཀྱི་སླད་རོལ་ཏུ་མཆིས་པར་གྱུར་བ་དང༌། ཁྱིམ་\r
བདག་ཅིག་མཆིས་ནས་དགེ་འདུན་ལ་གོས་ཤིག་ཕུལ་ན། གང་གིས་འཐོབ། ཕྱོགས་གཉིས་ཀས་སོ། །ཡུལ་ཀོའུ་ཤམྦྷི་ན་གནས་པས་ཡུལ་ཡངས་པ་ཅན་ན་གནས་པ་དག་དང་ལྷན་ཅིག་ཏུ་གསོ་སྦྱོང་\r
བགྱིད་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །ཡུལ་ཡངས་པ་ཅན་ན་གནས་པས་ཡུལ་ཀོའུ་ཤམྦྷི་པ་དག་དང་ལྷན་ཅིག་ཏུ་གསོ་སྦྱོང་བགྱིད་ན། གསོ་སྦྱོང་བགྱིས་པ་ཞེས་\r
བགྱིའམ། ཨུ་པ་ལི། མ་ཡིན་ནོ། །གཟུ་བོ་རྣམས་ཡུལ་ཀོའུ་ཤམྦྷི་ན་གནས་པ་དག་དང་ལྷན་ཅིག་ཏུ་གསོ་སྦྱོང་བགྱིད་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །གཟུ་\r
བོ་དག་ཡུལ་ཡངས་པ་ཅན་ན་གནས་པ་དང་ལྷན་ཅིག་ཏུ་གསོ་སྦྱོང་བགྱིད་ན། གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་སྟེ་བྱེད་ན། གཟུ་བོའི་དངོས་པོ་མེད་དོ། །བཙུན་\r

\r
པ༑ གཏན་པ་བཏིང་བའི་གནས་སུ་དགེ་འདུན་བྱེ་ན། གཏན་པ་གང་གིས་གདིང་བར་བགྱི། ཆོས་སུ་སྨྲ་བ་དག་གིས་སོ། །བཙུན་པ། གཏན་པ་བཏིང་བའི་གནས་སུ་\r
དགེ་འདུན་བྱེ་ན། གཏན་པ་གང་གིས་དབྱུང་བར་བགྱི། ཆོས་སུ་སྨྲ་བ་རྣམས་ཀྱིས་སོ། །བཙུན་པ། གང་ཉེ་བར་ཕྱོགས་པ་དེ་ཐམས་ཅད་སོ་སོར་གནས་པ་ལགས་སམ། ཉེ་བར་ཕྱོགས་པ་\r
གནས་པ་མ་ཡིན་པའང་ཡོད། སོ་སོར་གནས་ལ་ཉེ་བར་ཕྱོགས་པ་ཡང་ཡོད། ཉེ་བར་ཕྱོགས་ལ་སོ་སོར་གནས་པའང་ཡོད། ཉེ་བར་ཡང་མ་ཕྱོགས་ལ་སོ་སོར་གནས་པ་མ་ཡིན་པའང་ཡོད་\r
དོ༑ ༑ཉེ་བར་ཕྱོགས་ལ་སོ་སོར་གནས་པ་མ་ཡིན་པ་ནི། གང་དངོས་པོ་ལྔ་ལ་ཉེ་བར་ཕྱོགས་པར་གྱུར་པ་སྟེ། མ་མཐོང་བའི་ཕྱིར་དགེ་འདུན་གྱིས་སྤངས་པར་མ་གྱུར་པ་དང༌། སླར་ལས་\r
མ་བྱས་པའི་ཕྱིར་སྤངས་པར་མ་གྱུར་པ་དང༌། སྡིག་པ་ལ་ལྟ་བ་མ་བཏང་བའི་ཕྱིར་སྤངས་པར་མ་གྱུར་པའོ། །སོ་སོར་གནས་ལ་ཉེ་བར་མ་ཕྱོགས་པ་ནི། འདི་ལྟར་དགེ་སློང་དེ་མ་མཐོང་བའི་ཕྱིར་\r
དགེ་འདུན་གྱིས་སྤངས་པར་གྱུར་པ་དང༌། སླར་ལས་མ་བྱས་པའི་ཕྱིར་དང༌། སྡིག་པར་ལྟ་བ་མ་བཏང་བའི་ཕྱིར་སྤངས་པར་གྱུར་པ་དང༌། དངོས་པོ་ལྔ་ལ་ཡང་ཉེ་བར་ཕྱོགས་པར་མ་གྱུར་\r
པའོ། །ཉེ་བར་ཡང་ཕྱོགས་ལ་སོ་སོར་ཡང་གནས་པ་ནི། དེ་འདི་ལྟར་དགེ་སློང་དེ་དངོས་པོ་ལྔ་ལ་ཉེ་བར་ཕྱོགས་པར་ཡང་གྱུར་ལ། མ་མཐོང་བའི་ཕྱིར་དགེ་འདུན་གྱིས་ཀྱང་སྤངས་པར་\r

\r
གྱུར་པ་དང༌། སླར་ལས་མ་བྱས་པའི་ཕྱིར་དང༌། སྡིག་པ་ལ་ལྟ་བ་མ་བཏང་བའི་ཕྱིར་སྤངས་པར་གྱུར་པའོ། །ཉེ་བར་ཕྱོགས་པའང་མ་ཡིན་ལ་སོ་སོར་གནས་པའང་མ་ཡིན་པ་ནི། རྣམ་པ་དེ་ལྟ་བུ་དག་\r
མ་གཏོགས་པའོ། །གང་ཉེ་བར་ཕྱོགས་པ་དེ་ན། ཅང་མི་གནས་པ་ལགས་སམ། ཉེ་བར་ཕྱོགས་པ་མི་གནས་པ་མ་ཡིན་པ་ཡང་ཡོད། མི་གནས་ལ་ཉེ་བར་ཕྱོགས་པ་ཡང་ཡོད། ཉེ་བར་ཡང་ཕྱོགས་\r
ལ་མི་གནས་པ་ཡང་ཡོད། ཉེ་བར་ཡང་མ་ཕྱོགས་ལ་མི་གནས་པ་མ་ཡིན་པ་ཡང་ཡོད་དོ། །ཉེ་བར་ཕྱོགས་ལ་མི་གནས་པ་མ་ཡིན་པ་ནི། འདི་ལྟར་དགེ་སློང་དེ་དངོས་པོ་ལྔ་ལ་ཉེ་བར་ཕྱོགས་\r
པར་གྱུར་ལ་ཕས་ཕམ་པ་བཞིའི་ཉེས་པ་གང་ཡང་རུང་བ་བྱུང་བར་མ་གྱུར་པའོ། །མི་གནས་ལ་ཉེ་བར་ཡང་མ་ཕྱོགས་པ་ནི། དེ་འདི་ལྟར་དགེ་སློང་དེ་ཕས་ཕམ་པ་བཞི་ལས་གང་ཡང་རུང་བའི་\r
ཉེས་པ་བྱུང་བར་གྱུར་ལ། དངོས་པོ་ལྔ་ལ་ནི། ཉེ་བར་མ་ཕྱོགས་པ་ཡིན་ནོ། །ཉེ་བར་ཡང་ཕྱོགས་ལ་མི་གནས་པ་ཡང་ཡིན་པ་ནི། འདི་ལྟར་དགེ་སློང་དེ་དངོས་པོ་ལྔ་ལ་ཉེ་བར་ཕྱོགས་པར་གྱུར་\r
ཅིང༌། ཕས་ཕམ་པ་བཞི་ལས་གང་ཡང་རུང་བའི་ཉེས་པ་བྱུང་བ་ཡིན་ནོ། །ཉེ་བར་ཕྱོགས་པ་ཡང་མ་ཡིན་ལ་མི་གནས་པ་ཡང་མ་ཡིན་པ་ནི། རྣམ་པ་དེ་ལྟ་བུ་མ་གཏོགས་པའོ། །གང་སོ་\r
སོར་གནས་པ་དེ་ཐམས་ཅད་མི་གནས་པ་ལགས་སམ། སོ་སོར་གནས་པ་ལ་མི་གནས་པ་མ་ཡིན་པའང་ཡོད། མི་གནས་ལ་སོ་སོར་གནས་པ་མ་ཡིན་པ་ཡང་ཡོད། སོ་སོར་ཡང་\r

\r
གནས་ལ་མི་གནས་པ་ཡང་ཡོད། གནས་ལ་སོ་སོར་ཡང་མི་གནས་པ་ཡང་ཡོད་དོ། །སོ་སོར་གནས་ལ་མི་གནས་པ་མ་ཡིན་པ་ནི། འདི་ལྟར་དགེ་སློང་དེ་མ་\r
མཐོང་བའི་ཕྱིར་སྤངས་པར་གྱུར་ཅིང༌། །སླར་ལས་མ་བྱས་པ་དང༌། སྡིག་པ་ལ་ལྟ་བ་མ་བཏང་བའི་ཕྱིར་སྤངས་པར་གྱུར་ལ། ཕས་ཕམ་པ་བཞི་ལས་ཉེས་པ་གང་ཡང་རུང་བ་མ་བྱུང་བ་\r
ཡིན་ནོ། །མི་གནས་ལ་སོ་སོར་གནས་པ་མ་ཡིན་པ་ནི། གང་འདི་ལྟར་དགེ་སློང་དེས་ཕས་ཕམ་པ་བཞིའི་ཉེས་པ་གང་ཡང་རུང་བ་བྱུང་བར་གྱུར་གྱི། མ་མཐོང་བའི་ཕྱིར་དགེ་འདུན་གྱིས་\r
སྤངས་པ་མ་བྱས་པར་གྱུར་ཅིང༌། སླར་ལས་མ་བྱས་པ་དང༌། སྡིག་པ་ལ་ལྟ་བ་མ་བཏང་བའི་ཕྱིར་སྤངས་པར་མ་གྱུར་བའོ། །མི་གནས་ལ་སོ་སོར་ཡང་གནས་པ་ནི། དེ་འདི་ལྟར་དགེ་\r
སློང་དེ་མ་མཐོང་བའི་ཕྱིར་སྤངས་པ་ཡང་ཡིན་ལ། ཕས་ཕམ་པ་བཞིའི་ཉེས་པ་གང་ཡང་རུང་བ་བྱུང་བར་གྱུར་བའོ། །མི་གནས་པའང་མ་ཡིན་ལ་སོ་སོར་གནས་པའང་མ་ཡིན་པ་ནི། རྣམ་\r
པ་དེ་ལྟ་བུ་མ་གཏོགས་པའོ། བཙུན་པ། དགེ་སློང་ཉིད་ཀྱིས་དགེ་སློང་གི་དགེ་འདུན་འབྱེད་ཀྱི། དགེ་སློང་མས་མ་ལགས། དགེ་སློབ་མས་མ་ལགས། དགེ་ཚུལ་མས་མ་ལགས། དགེ་\r
ཚུལ་པས་མ་ལགས་སམ། ཨུ་པ་ལི། དགེ་སློང་ཉིད་ཀྱིས་དགེ་སློང་གི་དགེ་འདུན་འབྱེད་ཀྱི། དགེ་སློང་མས་མ་ཡིན། དགེ་སློབ་མས་མ་ཡིན། དགེ་ཚུལ་མས་མ་ཡིན། དགེ་\r

\r
ཚུལ་ཕས་མ་ཡིན་མོད་ཀྱི། འོན་ཀྱང་དགེ་སློང་རྣམས་ནི། དགེ་འདུན་དབྱེ་བའི་ཕྱིར་རྩོལ་ལོ། །བཙུན་པ། དགེ་སློང་མ་ཉིད་ཀྱིས་དགེ་སློང་མའི་དགེ་འདུན་འབྱེད་ཀྱི། དགེ་སློང་གིས་མ་ལགས།\r
དགེ་སློབ་མས་མ་ལགས། དགེ་ཚུལ་མས་མ་ལགས། དགེ་ཚུལ་ཕས་མ་ལགས་སམ། ཨུ་པ་ལི། དགེ་སློང་མ་ཉིད་ཀྱིས་དགེ་སློང་མའི་དགེ་འདུན་འབྱེད་ཀྱི། དགེ་སློང་ཕས་མ་ཡིན།\r
དགེ་སློབ་མས་མ་ཡིན། དགེ་ཚུལ་མས་མ་ཡིན། དགེ་ཚུལ་ཕས་མ་ཡིན་མོད་ཀྱི། འོན་ཀྱང་དགེ་སློང་རྣམས་ནི། དགེ་འདུན་དབྱེ་བའི་ཕྱིར་རྩོལ་ལོ། །བཙུན་པ། དབྱེ་བ་ནི། གང་ཁ་ན་མ་\r
ཐོ་དང་ལྡན་པ་ནི། གང་ལགས། དབྱེ་བ་ནི། དགེ་འདུན་ནོ། །ཁ་ན་མ་ཐོ་བ་དང་ལྡན་པ་ནི། འབྱེད་པའོ། །བཙུན་པ། དགེ་འདུན་ཕྱེ་ན། ཅིར་འགྱུར། སྦོམ་པོ་སྟེ། གསོལ་པ་དང༌། ལས་མ་\r
མཉན་ན། དགེ་འདུན་གྱི་ལྷག་མའོ། །བཙུན་པ། ཇི་ཙམ་གྱིས་ན། དགེ་འདུན་ཕྱེ་བ་ཞེས་བགྱི། ཨུ་པ་ལི། གང་གི་ཚེ་ཇི་སྙེད་པའི་དགེ་སློང་རྣམས་མཚམས་སུ་བྱི་ན། བྱ་བ་ལ་བབ་\r
པར་གྱུར། དེ་དག་ཐམས་ཅད་འདུས་ཤིང་མངོན་སུམ་དུ་གྱུར། དད་པ་བླང་བའི་རིགས་པ་ལས་དད་པ་བླངས་པར་གྱུར། དགེ་སློང་རྣམས་ཀྱིས་ཀྱང་མཚམས་ཀྱི་ནང་ལ་མཚམས་ཀྱི་ནང་ཡིན་\r
པར་འདུ་ཤེས་ཏེ་གསོ་སྦྱོང་དང་ལས་ཐ་དད་དུ་བྱེད་པ་དེ་ལྟར་ན། དགེ་འདུན་བྱེ་བ་ཞེས་བྱའོ། །དགེ་འདུན་ཕྱེ་བས་ནོངས་པ་གང་བཤགས་པར་བགྱི། ཉེ་པ་སྦོམ་པོའོ། །བཙུན་པ། བཅོམ་\r

\r
ལྡན་འདས་ཀྱིས་དེ་ལྟ་བུའི་གང་ཟག་ལ་གླེང་བར་མ་བྱ་ཞིག །དྲན་པར་མ་བྱ་ཞིག །ཅེས་གསུངས་ན། དེ་ལྟ་བུའི་གང་ཟག་གང་ལགས། གང་ཟག་གང་མདོ་སྡེ་འཛིན་པ།\r
མ་ལྟ་བུ་འཛིན་པ། བསོད་ནམས་ཆེན་པོ། འཁོར་གཡོགས་མང་པོ། གྲགས་པ་དེའོ། །དེ་ལྟ་བུའི་གང་ཟག་ཅིག་སྤངས་ན། ཅིར་འགྱུར། ཉེས་པ་སྦོམ་བོར་འགྱུར་རོ། །ཡུལ་ཀོའུ་ཤམྦྷིའི་དངོས་\r
པོ་རྫོགས་སོ།། །།འདུལ་བ་གཞུང་དམ་པ། བམ་པོ་བཅུ་དགུ་པ། མདོར་ན། སྐད་དང་ནམ་མཁའ་མཚམས་དང་ས། །ཆོས་གཉིས་དང་ནི་མ་འདུས་པ། །ཆད་པ་འཁོར་དང་གཅིག་ནས་གཅིག།\r
མ་འདུས་གང་ཟག་གནས་དེ་བཞིན། བཙུན་པ། འཕགས་པ་ཞིག་གིས་འཕགས་པའི་སྐད་དུ་ལས་བགྱིས་པ་དང༌། དགེ་སློང་དེ་དག་གིས་ཀྱང་འཕགས་པའི་སྐད་མ་འཚལ་ན། ལས་\r
བགྱིས་པ་ཞེས་བགྱིའམ། ཨུ་པ་ལི། ལས་བྱས་པ་ཞེས་བྱ་སྟེ། ལས་བྱེད་པའི་དགེ་སློང་ནི། འདས་པ་དང་བཅས་པའོ། །བཙུན་པ། འཕགས་པ་ཞིག་གིས་མཐའ་འཁོབ་པའི་སྐད་དུ་\r
ལས་བགྱིས་པ་དང༌། དགེ་སློང་དེ་དག་གིས་མཐའ་འཁོབ་པའི་སྐད་མ་འཚལ་ན། ལས་བགྱིས་པ་ཞེས་བགྱིའམ། ཨུ་པ་ལི། ལས་བྱས་པ་ཞེས་བྱ་སྟེ། ལས་བྱེད་པ་ནི། འདས་པ་དང༌།\r
བཅས་པའོ། །བཙུན་པ། མཐའ་འཁོབ་པ་ཞིག་གིས་མཐའ་འཁོབ་པའི་སྐད་དུ་ལས་བགྱིས་པ་དང༌། དགེ་སློང་དེ་དག་གིས་ཀྱང་མཐའ་འཁོབ་པའི་སྐད་མ་འཚལ་ན། ལས་བགྱིས་\r

\r
པ་ཞེས་བགྱིའམ། ཨུ་པ་ལི། ལས་བྱས་པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་པའོ། །བཙུན་པ། མཐའ་འཁོབ་པ་ཞིག་གིས་འཕགས་པའི་སྐད་དུ་ལས་བགྱིས་པ་དང༌། དགེ་སློང་\r
དེ་དག་གིས་འཕགས་པའི་སྐད་མ་འཚལ་ན། ལས་བགྱིས་པ་ཞེས་བགྱིའམ། ཨུ་པ་ལི། ལས་བྱས་པ་ཞེས་བྱ་སྟེ། ལས་བྱེད་པ་ནི། འདས་པ་དང་བཅས་པའོ། །བཙུན་པ། ས་ལ་གནས་\r
པས་ནམ་མཁའ་ལ་གནས་པའི་གྲངས་སུ་བསྐངས་ན། ལས་བགྱིར་རུང་ངམ། ཨུ་པ་ལི། མི་རུང་ངོ༌། །བཙུན་པ། ནམ་མཁའ་ལ་གནས་པས་ས་ལ་གནས་པའི་གྲངས་སུ་བསྐངས་ན།\r
ལས་བགྱིས་རུང་ངམ། ཨུ་པ་ལི། མི་རུང་ངོ༌། །བཙུན་པ། ལས་བགྱིད་པ་ས་ལ་གནས་པས་ནམ་མཁའ་ལ་གནས་པ་རྣམས་ཀྱི་ལས་བགྱིར་རུང་ངམ། ཨུ་པ་ལི། མི་རུང་ངོ༌། བཙུན་པ།\r
ལས་བགྱིད་པ་ནམ་མཁའ་ལ་གནས་པས་ས་ལ་གནས་པ་རྣམས་ཀྱི་ལས་བགྱིར་རུང་ངམ། ཨུ་པ་ལི། མི་རུང་ངོ༌། །དེ་བཞིན་དུ་མཚམས་ཀྱི་ནང་ན་གནས་པ་དང༌། མཚམས་ཀྱི་ཕྱི་རོལ་ན་\r
གནས་པ་རྣམས་དང་ལྷན་ཅིག་བཞིར་བྱའོ། །བཙུན་པ། ས་ལ་གནས་པས་ས་ལ་གནས་པ་རྣམས་དང་ལྷན་ཅིག་ལས་བགྱིར་རུང་ངམ། ཨུ་པ་ལི། རུང་སྟེ། འདི་ལྟར་ཡང་དེས་ས་ལ་\r
གནས་པས་གྲངས་བསྐངས་ཤིང་ས་ལ་གནས་པ་རྣམས་ལས་དད་པ་བླངས་པར་གྱུར་པའོ། །ཇི་ལྟར་ས་ལ་གནས་པས་ས་ལ་གནས་པ་དང་ལྷན་ཅིག་པ་དེ་བཞིན་དུ་ས་ལ་གནས་པ་དང་རྩིག་\r

\r
པ་ལ་གནས་པར་རོ། །སལ་གནས་པ་དང་ཤིང་ལ་གནས་པར་རོ། །རྩིག་པ་ལ་གནས་པ་དང་རྩིག་པ་ལ་གནས་པར་རོ། །རྩིག་པ་ལ་གནས་པ་དང་ས་ལ་གནས་པར་\r
རོ༑ ༑རྩིག་པ་ལ་གནས་པ་དང་ཤིང་ལ་གནས་པར་རོ། །ཤིང་ལ་གནས་པ་དང་ཤིང་ལ་གནས་པར་རོ། །ཤིང་ལ་གནས་པ་དང་ས་ལ་གནས་པར་རོ། །ཤིང་ལ་གནས་པ་དང་རྩིག་པ་ལ་གནས་\r
པ་ལྷན་ཅིག་ཏུ་ལས་བགྱིར་རུང་ངམ། ཨུ་པ་ལི། རུང་སྟེ། ཇི་ལྟར་ཡང་ཤིང་ལ་གནས་པ་རྣམས་ཀྱིས་གྲངས་སུ་བསྐངས་ཏེ་ས་ལ་གནས་པ་རྣམས་ལས་དད་པ་བླངས་པར་གྱུར་པའོ། །\r
ལས་རྣམ་པ་བཞི་སྟེ། ཆོས་བཞིན་མ་ཡིན་པར་བྱེད་ཅིང་མ་འདུས་པ་དང༌། ཆོས་བཞིན་མ་ཡིན་པར་འདུས་པ་དང༌། ཆོས་བཞིན་དུ་མ་འདུས་པ་དང༌། ཆོས་བཞིན་དུ་འདུས་པའོ། །ཆོས་\r
བཞིན་མ་ཡིན་པར་མ་འདུས་པ་གང་ཞེ་ན། གསོལ་བ་བྱས་ནས་ལས་མ་བསྒྲགས་ཏེ་མ་འདུས་པར་ཡང་གྱུར་པའོ། །ཆོས་བཞིན་མ་ཡིན་པར་འདུས་པ་གང་ཞེ་ན། གསོལ་བ་བྱས་ནས་\r
ལས་མ་བསྒྲགས་པར་འདུས་པར་ཡང་གྱུར་པའོ། །ཆོས་བཞིན་དུ་མ་འདུས་པ་གང་ཞེ་ན། གསོལ་བ་བྱས་ལ་ལས་བསྒྲགས་པ་དང༌། མ་འདུས་པར་ཡང་གྱུར་པའོ། །ཆོས་བཞིན་དུ་འདུས་\r
པ་གང་ཞེ་ན། གསོལ་བ་བྱས་ཤིང་ལས་བསྒྲགས་ལ་འདུས་པར་ཡང་གྱུར་པའོ། །གཞན་ཡང༌། ལས་རྣམ་པ་བཞི་སྟེ། ཆོས་བཞིན་མ་ཡིན་པར་མཐུན་ལ་མ་འདུས་པ་དང༌། ཆོས་བཞིན་\r

\r
མ་ཡིན་པར་མཐུན་ལ་འདུས་པ་དང༌། ཆོས་བཞིན་དུ་མཐུན་ལ་མ་འདུས་པ་དང༌། ཆོས་བཞིན་དུ་མཐུན་ལ་འདུས་པའོ། །ཆོས་བཞིན་མ་ཡིན་པར་མཐུན་ལ་མ་འདུས་པ་གང་ཞེ་ན། སྔར་\r
ལས་བསྒྲགས་ལ་ཕྱིས་གསོལ་བ་བྱེད་ཅིང་མ་འདུས་པར་ཡང་གྱུར་པའོ། །ཆོས་བཞིན་མ་ཡིན་པར་མཐུན་ཞིང་འདུས་པ་གང་ཞེ་ན། སྔར་བསྒྲགས་ལ་ཕྱིས་གསོལ་བ་བྱེད་ཅིང་\r
འདུས་པར་ཡང་གྱུར་པའོ། །ཆོས་བཞིན་དུ་མཐུན་ལ་མ་འདུས་པ་གང་ཞེ་ན། ལས་དེ་ཉིད་ཀྱིས་གསོལ་བ་བྱས་ཏེ་ལས་གཞན་བསྒྲགས་ལ་མ་འདུས་པར་ཡང་གྱུར་པའོ། །ཆོས་\r
བཞིན་དུ་མཐུན་ལ་འདུས་པ་གང་ཞེ་ན། ལས་དེ་ཉིད་ཀྱིས་གསོལ་བ་བྱས་ཤིང་ལས་གཞན་བསྒྲགས་ལ་འདུས་པར་ཡང་གྱུར་པའོ། །བཙུན་པ། མ་འདུས་པའི་ལས་ཞེས་ཀྱང་བགྱི།\r
འདུས་པའི་ལས་ཞེས་ཀྱང་བགྱི་ན། བཙུན་པ། མ་འདུས་པའི་ལས་གང་ལགས། ཨུ་པ་ལི། དགེ་སློང་ཇི་སྙེད་པ་རྣམས་ཀྱིས་མཚམས་སུ་ཡང་ཕྱིན། ལས་ལ་ཡང་བབ་པར་གྱུར། ཐམས་\r
ཅད་མངོན་སུམ་དུ་འདུས་པར་གྱུར། དད་པ་བླང་བའི་རིགས་པ་ཡང་དད་པ་བླངས་པར་གྱུར་ན། དགེ་སློང་རྣམས་ནི། ཟློག་ཅིང་འཁྱལ་ཏེ། དེ་དག་སླར་ཟློག་ཅིང་འཁྱལ་བཞིན་\r
དུ་ལས་བྱས་ན། དེ་ནི། མ་འདུས་པའི་ལས་ཞེས་བྱའོ། །འདུས་པའི་ལས་གང་ཞེ་ན། དགེ་སློང་ཇི་སྙེད་པ་རྣམས་མཚམས་སུ་ཕྱིན་ཅིང་ལས་ལ་བབ་པར་གྱུར། ཐམས་ཅད་ཀྱང་\r

\r
མངོན་སུམ་དུ་འདུས་པར་གྱུར། དད་པ་བླང་བའི་རིགས་པ་ཡང་དད་པ་བླངས་པར་གྱུར། དགེ་སློང་དག་སླར་མི་ཟློག་ཅིང་འཁྱལ་བར་མི་བྱེད་དེ། དེ་དག་\r
སླར་མི་ཟློག་ཅིང་མི་འཁྱལ་བཞིན་དུ་ལས་བྱེད་པས་ན། དེ་ནི། འདུས་པའི་ལས་ཞེས་བྱའོ། །བཙུན་པ། དགེ་འདུན་ཐམས་ཅད་འདུས་ཏེ་འཁོད་ནས་ལས་བགྱིས་ཀྱང་ལས་དེ་མ་\r
འདུས་པའི་ལས་སུ་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི། འདི་ལྟར་གསོལ་བ་དང༌། ལས་བྱེད་པ་ན། དགེ་སློང་དག་སླར་ཟློག་ཅིང་འཁྱལ་ཏེ་དགེ་སློང་སླར་ཟློག་ཅིང་\r
འཁྱལ་བཞིན་ལས་བྱེད་པའོ། །བཙུན་པ། ལས་བགྱིད་པ་ཆད་པ་འཁོར་བ་ཞིག་གིས་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་འདུན་\r
རྣམས་ནི། འདས་པ་དང་བཅས་པའོ། །བཙུན་པ། ཆད་པ་འཁོར་བ་ཞིག་གིས་དད་པ་བླངས་ནས་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་\r
སློང་དེ་དག་ནི། འདས་པ་དང་བཅས་པའོ། །བཙུན་པ། དད་པ་གཅིག་ནས་གཅིག་ཏུ་བླངས་ཏེ་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་འདུན་\r
རྣམས་ནི། འདས་པ་དང་བཅས་པའོ། །བཙུན་པ། མ་འདུས་པར་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་ཞེས་བྱ་སྟེ། དགེ་འདུན་ཡང་འདས་པ་དང་བཅས་\r

\r
པའོ༑ ༑བཙུན་པ། གཅིག་གིས་གཅིག་ལ། གཅིག་གིས་གཉིས་ལ། གཅིག་གིས་གསུམ་ལ། གཅིག་གིས་མང་པོ་ལ་ལས་བགྱིར་རུང་ངམ། ཨུ་པ་ལི། མི་རུང་ངོ༌། །བཙུན་པ། གཉིས་ཀྱིས་\r
གཅིག་ལ། གཉིས་ཀྱིས་གཉིས་ལ། གཉིས་ཀྱིས་གསུམ་ལ། གཉིས་ཀྱིས་མང་པོ་ལ་ལས་རྣམས་བགྱིར་རུང་ངམ། ཨུ་པ་ལི། མི་རུང་ངོ༌། །བཙུན་པ། གསུམ་གྱིས་གཅིག་ལ། གསུམ་གྱིས་\r
གཉིས་ལ། གསུམ་གྱིས་གསུམ་ལ། གསུམ་གྱིས་མང་པོ་ལ་ལས་བགྱིར་རུང་ངམ། ཨུ་པ་ལི། མི་རུང་ངོ༌། །བཙུན་པ། མང་པོས་མང་པོ་ལ་ལས་བགྱིར་རུང་ངམ། ཨུ་པ་ལི། མི་རུང་\r
ངོ༌། །བཙུན་པ། ལས་བགྱིད་པ་གནས་གཅིག་ཏུ་མཆིས་ལ་གནས་བཞིར་ལས་ཐམས་ཅད་བགྱིར་རུང་ངམ། ཨུ་པ་ལི། རུང་སྟེ། དེ་འདི་ལྟར་ལས་བྱེད་པའི་དགེ་སློང་དེས་གནས་\r
བཞི་ཆར་གྱི་མཚམས་ཤིང་ངམ། འདམ་བུའམ། རེ་ལྡེས་མནན་ཏེ་ལས་བྱེད་པའོ། །བཙུན་པ། ལས་བགྱིད་པས་མཚམས་གཅིག་པར་གསོལ་བ་གཅིག་དང༌། ལས་གཅིག་གིས་\r
གང་ཟག་བཞི་ལ་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། མཚམས་གཅིག་པར་མང་པོས་མང་པོ་ལ་ལས་བྱར་མི་རུང་ངོ༌། །བཙུན་པ།\r
དགེ་སློང་གིས་མཚམས་གཅིག་ལ་མཚུངས་པར་གནས་པའི་དགེ་སློང་རྣམས་ལ་ལས་བགྱིས་ཀྱང་ནོངས་པར་ཡང་མི་འགྱུར་ལ། དགེ་འདུན་མ་འདུས་པར་ཡང་མི་འགྱུར་བ་མཆིས་\r

\r
སམ། ཨུ་པ་ལི། ཡོད་དེ། དད་པ་བྱིན་པས་སོ། །བཙུན་པ། ལས་བགྱིད་པའི་དགེ་སློང་གནས་གཅིག་ན་མཆིས་པས་གང་ཟག་བཞི་ལ་ལས་བགྱིས་ན། ལས་དེ་ཡང་\r
བགྱིས་པར་འགྱུར་ལ། དགེ་སློང་དེ་དག་ཀྱང་འདས་པ་དང་བཅས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ལས་བྱེད་པའི་དགེ་སློང་དེ་མཚམས་མནན། མཚམས་\r
བཟུང་ནས་མཚམས་སུ་འགྲེང་ངམ། འདུག་ནས་མཚམས་ཀྱི་ནང་དུ་གཉིས་འདུག །མཚམས་ཀྱི་ཕྱི་རོལ་ཏུ་གཉིས་འདུག་པ་ལ་ལས་བྱེད་པའོ། །མདོར་ན། མངོན་སུམ་གྱུར་དང་སྔ་མ་\r
དག །ལས་རྣམ་གསུམ་དང་ཤི་བ་དང༌། །མི་སྤྱད་དང་ནི་བདེ་བ་མཚམས། །ཉེས་པ་ལས་ཀྱང་དེ་བཞིན་ནོ། །བཙུན་པ། བཅོམ་ལྡན་འདས་ཀྱིས་མངོན་སུམ་དུ་གྱུར་པ་ལ་ལས་\r
རྣམས་གྱིས་ཤིག །ཅེས་གསུངས་ན། བཙུན་པ། དགེ་འདུན་གྱིས་མངོན་སུམ་དུ་མ་གྱུར་པར་ལས་རྣམས་བགྱིས་ཀྱང་ལས་རྣམས་བགྱིས་པར་འགྱུར་བ་མཆིས་སམ། ཨུ་པ་\r
ལི། ཡོད་དེ། འདི་ལྟར་ཡང་དགེ་སློང་མའི་དགེ་འདུན་གྱིས་ཕྱག་མི་བྱ་བའི་སྡོམ་པ་དང༌། ལོངས་སྤྱོད་དང་བྲལ་བའི་སྡོམ་པ་བྱིན་པ་དང༌། དགེ་སློང་གི་དགེ་འདུན་གྱིས་དགེ་སློང་ལ་\r
སྨྱོན་པའི་སྡོམ་པ་བྱིན་པར་གྱུར་པའོ། །བཙུན་པ། སྔར་ལས་བསྒྲགས་ཏེ་ཕྱིས་གསོལ་བ་བགྱིད་ན། བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་སློང་དེ་དག་ནི།\r

\r
འདས་པ་དང་བཅས་པའོ། །བཙུན་པ། བདག་ཉིད་ཀྱིས་བདག་སྤངས་ན། སྤངས་པ་ཞེས་བགྱིའམ། ཨུ་པ་ལི། སྤངས་པ་ཞེས་བྱའོ། །བཙུན་པ། བདག་ཉིད་ཀྱིས་སྤངས་ཏེ་བདག་ཉིད་ཀྱིས་བདག་\r
ཉིད་ལ་བཟོད་པར་བགྱིད་ན། བཟོད་པ་བགྱིད་པ་ཞེས་བགྱིའམ། ཨུ་པ་ལི། བཟོད་པ་བྱས་པ་ཞེས་བྱའོ། །བཙུན་པ། བསྡིགས་པའི་ལས་བགྱིས་པ་ལ་བསྡིགས་པའི་ལས་བགྱིས་པ་ཞེས་\r
བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་སྨད་པའི་ལས་བགྱིས་པ་ལ་སྨད་པའི་ལས་བགྱིས་པ་དང༌། བསྐྲད་པའི་ལས་བགྱིས་པ་དང༌། སླར་སྡུམ་པའི་ལས་བགྱིས་པ་དང༌། མ་མཐོང་\r
བའི་ཕྱིར་སྤངས་པའི་ལས་བགྱིས་པ་དང༌། སླར་གྱི་ལས་མ་བགྱིས་པ་དང༌། སྡིག་པ་ལ་ལྟ་བ་སླར་མ་བཏང་བའི་ཕྱིར་སྤང་བའི་ལས་བགྱིས་པ་དང༌། ཆད་པས་བཅད་པ་ལ་ཆད་པའི་དང༌།\r
ཡིད་མགུ་བའི་སྤྱོད་པ་ལ་ཡིད་མགུ་བའི་དང༌། དབྱུང་བའི་ཕྱིར་ལས་བགྱིས་པ་ལ་དབྱུང་བའི་ཕྱིར་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ།\r
བསྡིགས་པའི་ལས་བགྱིས་པ་ལ་སྨད་པའི་ལས་བགྱིད། བསྐྲད་པ་དང༌། སླར་སྡུམ་པའི་དང༌། མ་མཐོང་བའི་ཕྱིར་སྤངས་པ་དང༌། སླར་གྱི་ལས་མ་བགྱིས་པ་དང༌། སྡིག་པ་ལ་ལྟ་བ་\r
སླར་མ་བཏང་བའི་ཕྱིར་སྤང་བའི་ལས་དང༌། ཆད་པས་བཅད་པའི་དང༌། ཡིད་མགུ་བའི་དང༌། དབྱུང་བའི་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་\r

\r
བྱའོ། །དེ་བཞིན་དུ་ལས་ཐམས་ཅད་ཀྱང་འཁོར་ལོའི་རྒྱུད་བཞིན་དུ་བྱའོ། །བཙུན་པ། བསྡིགས་པའི་ལས་སུ་འོས་པ་ཞིག་ལ་སྨད་པ་དང༌། བསྐྲད་པ་དང༌། སླར་\r
སྡུམ་པའི་ལས་རྣམས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། སྨ་དབབ་པའི་ལས་སོ། །བཙུན་པ། བསྡིགས་པའི་ལས་སུ་འོས་པ་ཞིག་ལ་མ་མཐོང་\r
པའི་སླད་དུ་སྤངས་པ་དང༌། སླར་མ་བགྱིས་པ་དང༌། སྡིག་པ་ལ་ལྟ་བ་སླར་མ་བཏང་བའི་སླད་དུ་སྤངས་པའི་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་\r
ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། སྨ་དབབ་པའི་ལས་ནི། གཞན་ནོ། །སྤང་བའི་ལས་ནི། གཞན་ནོ། །བཙུན་པ། བསྡིགས་པའི་ལས་སུ་འོས་པ་ཞིག་ལ་ཆད་པས་བཅད་པ་\r
དང༌། ཡིད་མགུ་བ་དང༌། དབྱུང་བའི་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། སྨ་དབབ་པའི་ལས་ནི། གཞན་ནོ། །རྣམ་\r
པར་དག་པའི་ལས་ནི། གཞན་ནོ། །བཙུན་པ། མ་མཐོང་བའི་སླད་དུ་སྤང་བའི་ལས་སུ་འོས་པ་ཞིག་ལ་སླར་ལས་མ་བགྱིས་པ་དང༌། སྡིག་པ་ལ་ལྟ་བ་སླར་མ་བཏང་བའི་སླད་དུ་\r
སྤང་པའི་ལས་ཤིག་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། དེ་དག་ཐམས་ཅད་ནི། སྤང་པའི་ལས་སོ། །བཙུན་པ། མ་མཐོང་བའི་\r

\r
ཕྱིར་སྤང་བའི་ལས་སུ་འོས་པ་ཞིག་ལ་བསྡིགས་པ་དང༌། སྨད་པ་དང༌། བསྐྲད་པ་དང༌། སླར་སྡུམ་པའི་ལས་ཤིག་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ།།\r
དེ་ཅིའི་ཕྱིར་ཞེ་ན། ཨུ་པ་ལི། སྤང་བའི་ལས་ནི། གཞན། སྨ་དབབ་པའི་ལས་ནི། གཞན་ནོ། །བཙུན་པ། མ་མཐོང་བའི་སླད་དུ་སྤང་བའི་ལས་སུ་འོས་པ་ཞིག་ལ་ཆད་པས་བཅད་པ་དང༌།\r
ཡིད་མགུ་བ་དང༌། དབྱུང་བའི་ལས་བགྱིས་ན། བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ། དེ་ཅིའི་ཕྱིར་ཞེ་ན། ཨུ་པ་ལི། སྤང་བའི་ལས་ནི། གཞན་ནོ། །རྣམ་པར་\r
དག་པའི་ལས་ནི། གཞན་ནོ། །བཙུན་པ། ཆད་པས་གཅད་པར་འོས་པ་ཞིག་ལ་ཡིད་མགུ་བ་དང༌། དབྱུང་བའི་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་\r
བྱའོ། །དེ་ཅིའི་ཕྱིར་ཞེ་ན། ཨུ་པ་ལི། འདི་དག་ཐམས་ཅད་ནི། རྣམ་པར་དག་པའི་ལས་སོ། །བཙུན་པ། ཆད་པས་གཅད་པར་འོས་པ་ཞིག་ལ་བསྡིགས་པ་དང༌། སྨད་པ་དང༌། བསྐྲད་པ་དང༌།\r
སླར་སྡུམ་པའི་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། རྣམ་པར་དག་པའི་ལས་ནི། གཞན། སྨ་དབབ་པའི་ལས་\r
ནི། གཞན་ནོ། །བཙུན་པ། ཆད་པས་གཅད་པར་འོས་པ་ཞིག་ལ་མ་མཐོང་བའི་ཕྱིར་སྤང་བའི་ལས་བགྱིས་སམ། སླར་གྱི་ལས་མ་བགྱིས་པ་དང༌། སྡིག་པ་ལ་ལྟ་བ་སླར་མ་བཏང་\r

\r
བའི་སླད་དུ་སྤང་བའི་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། ཨུ་པ་ལི། རྣམ་པར་དག་པའི་ལས་ནི།\r
གཞན། སྤང་བའི་ལས་ནི། གཞན་ནོ། །བཙུན་པ། ལས་གཞན་གྱིས་གསོལ་བ་བགྱིས་ལ། ལས་གཞན་གྱིས་བསྒྲགས་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་\r
སྟེ། དགེ་སློང་དེ་དག་ཀྱང་འདས་པ་དང་བཅས་པའོ། །བཙུན་པ། བཅོམ་ལྡན་འདས་ཀྱིས་ནི། གང་ཟག་བྱིས་པ་དང༌། གླེན་པ་དང༌། མི་གསལ་བ་དང༌། མི་མཁས་པ་དང༌། ངོ་ཚ་མེད་པ་\r
དང༌། ཚིག་མི་བརྟན་པ་དང༌། ཡི་དམ་ལས་ཉམས་པ་དང༌། སྔོན་ཉེས་པ་བྱུང་བ་དང༌། སྔར་འཁྲུགས་པ་དང༌། སྨྱོན་པ་དང་རྣམ་པ་བཅུས་དཀྲུགས་ཀྱང་འཁྲུགས་པར་མི་འགྱུར་རོ། །\r
ཞེས་གསུངས་ན། བཙུན་པ། དེ་སྟེ་ཆོས་བཞིན་མ་ལགས་པར་ལས་བགྱིད་ཅིང༌། དེ་དག་ཀྱང་སླར་བཟློག །སླར་དཀྲུགས་ཏེ། དེ་དག་གིས་སླར་བཟློག །སླར་དཀྲུགས་ན། སླར་དཀྲུགས་\r
པ་མི་བཙན་ནམ། ཨུ་པ་ལི། བཙན་ཏེ། ངས་ཆོས་བཞིན་གྱི་ལས་ལ་དགོངས་ཏེ་གསུངས་པས་ན། གང་ལ་ཆོས་བཞིན་གྱི་ལས་བྱེད་པ་དེ་ལ་སླར་བཟློག་པ་དང༌། དཀྲུགས་པ་ནི། མི་\r
བཙན་ནོ། །བཙུན་པ། གང་ཟག་བཅུ་གཉིས་ཀྱི་ལས་བསྐོ་བའི་ཚེ་དང༌། བསྙེན་པར་རྫོགས་པར་རིགས་པ་ལ་བསྙེན་པར་རྫོགས་པར་བགྱིད་པའི་ཚེ་དབྱུང་བར་རིགས་པ་ལ་འབྱིན་པའི་\r

\r
ཚེ་སླར་ཟློག་ཅིང་སླར་དཀུགས་ཏེ་བདག་ལ་ལས་མ་བྱེད་ཅིག །ཅེས་མཆི་ན། དེ་དག་གིས་སླར་བཟློག་པ་དང༌། སླར་དཀྲུགས་པ་མི་བཙན་ནམ། ཨུ་པ་ལི། བཙན་ནོ། །ཆད་པའི་ལས་\r
ལ་ངས་དགོངས་ཏེ་གསུངས་སོ། །བཙུན་པ། ལས་བགྱིད་པ་ཞིག་ལས་བགྱིད་པའི་ཚེ་དུས་འདས་ན། ལས་བགྱིས་པ་ཞེས་བགྱིའམ། ཨུ་པ་ལི། དེ་སྟེ་ལས་མང་དུ་བྱས་པ་དེའང་དུས་འདས་\r
ན། ལས་བྱས་པ་ཞེས་བྱའོ། །བཙུན་པ། ཉེ་བར་ཕྱོགས་པ་དང་ལྷན་ཅིག་ཀུན་ཏུ་སྤྱད་པར་བགྱིའམ། ཀུན་ཏུ་མི་སྤྱད་པར་བགྱི། ཨུ་པ་ལི། ཉེ་བར་ཕྱོགས་པ་དང་ལྷན་ཅིག་ཀུན་ཏུ་མི་\r
སྤྱད་པར་བྱའོ། །བཙུན་པ། སྤངས་པ་དེ་གྲོགས་ཞེས་བགྱིའམ། གྲོགས་མ་ལགས་པ་ཞེས་བགྱི། ཨུ་པ་ལི། སྤངས་པ་ཐམས་ཅད་ནི། གྲོགས་མ་ཡིན་པ་ཞེས་བྱའོ། །བཙུན་པ། བཅོམ་\r
ལྡན་འདས་ཀྱིས་བསྡིགས་པའི་ལས་བགྱིས་པ་ལ་བཟོད་པ་སྩོལ་ཅིག །ཅེས་གསུངས་ན། བཙུན་པ། གང་དུ་བཟོད་པ་སྩལ་བར་བགྱི། མཚམས་ཀྱི་ནང་དུའོ། །ཇི་ལྟར་བཟོད་པ་གསོལ་བར་\r
བགྱི། སྤུ་འགྲེང་བ་ཉལ་བཞིན་དུ་དགེ་འདུན་ལ་སྤུ་བསྙལ་ཏེ་འབྱུང་བར་རྩོལ་ཞིང་ཕྱག་འཚལ་བར་སྟོན། མཚམས་ཀྱི་ནང་དུ་འདུག་ནས་བཟོད་པ་གསོལ་ཏེ་ཉེས་པ་མཐོལ་བའོ། །བཙུན་\r
པ། སུ་གང་ལ་དགེ་འདུན་གྱི་ནང་དུ་ལན་གསུམ་དུ་བསྒོའང་སླར་མ་བཏང་བ་དེ་དག་ཐམས་ཅད་ནོངས་པར་འགྱུར་རམ། སུ་གང་ལ་ནོངས་པ་བྱུང་བ་དེ་དག་ཐམས་ཅད་ཀྱང་ལན་གསུམ་དུ་བསྒོ་བར་བགྱི་\r

\r
འམ། སུ་གང་ལ་ཞིག་དགེ་འདུན་གྱི་ནང་དུ་ལན་གསུམ་དུ་བསྒོ་ཡང་སླར་མ་བཏང་བ་དེ་དག་ཐམས་ཅད་ལ་ཉེས་པར་འགྱུར་རོ། །ནོངས་པ་བྱུང་ཡང་དེ་དགེ་འདུན་གྱི་ནང་\r
དུ་ལན་གསུམ་དུ་བསྒོ་མི་འཚལ་བར་འགྱུར་བ་མཆིས་སམ། ཨུ་པ་ལི། ཡོད་དེ། བསྒོ་བའི་རིགས་པ་ཞིག་བསྒོ་བར་འོས་པ་མ་གཏོགས་པར་དེ་ལས་ཉེས་པ་གཞན་བྱུང་བའོ། །བཙུན་པ། བཅོམ་\r
ལྡན་འདས་ཀྱིས་ནི། ཆོས་གང་དང་ལྡན་པའི་དགེ་སློང་དེ་ལ་སྨ་དབབ་པའི་ལས་དང༌། སྤང་བའི་ལས་དང༌། རྣམ་པར་དག་པའི་ལས་རྣམས་བྱའོ། །ཞེས་གསུངས་ན། བཙུན་པ། དེ་སྟེ་དགེ་སློང་མ་ལ་ཡང་དེ་ལྟ་\r
བུའི་ཆོས་དང་ལྡན་པར་གྱུར་ན། དེ་དག་ལ་ཡང་ལས་དེ་རྣམས་བགྱིའམ། ཨུ་པ་ལི། བྱའོ། །བཙུན་པ། དེ་སྟེ་དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་རྣམས་ཆོས་དེ་དག་དང་ལྡན་པར་གྱུར་\r
ན། དེ་དག་ལ་ཡང་ལས་དེ་རྣམས་བགྱིའམ། ཨུ་པ་ལི། རྣམ་པར་དག་པའི་ལས་མ་གཏོགས་པར་ལས་གཞན་རྣམས་ནི། མི་བྱའོ། །མདོར་ན། སྨྱོན་པ་སེམས་འཁྲུགས་ན་བ་དང༌། འོན་པ་གླེན་པ་གཉིད་\r
ལོག་དང༌། །ར་རོ་བ་དང་སྨྱོས་པ་དང༌། །སྙོམས་ཞུགས་འགྲོ་བ་དེ་བཞིན་མཚན། །མ་ནིང་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །བཙུན་པ། སྨྱོན་པ་ལ་ལས་བགྱིད་ན། ལས་བགྱིས་པ་\r
ཞེས་བགྱིའམ། ཨུ་པ་ལི། སྨྱོན་པ་ལ་སྡོམ་པ་བྱིན་པ་མ་གཏོགས་པའི་ལས་ལྷག་མ་རྣམས་ནི། དེ་སྟེ་སླར་དགེ་སློང་དུ་འདུ་ཤེས་ཡོད་ཅིང༌། ལས་འདི་ནི། བདག་ལ་བྱེད་དོ་བར་ཤེས་ན།\r

\r
ལས་བྱས་བ་ཞེས་བྱའོ། །སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ཀྱང་དེ་བཞིན་ནོ། །བཙུན་པ། གཉིད་ཀྱིས་ལོག་པ་ཞིག་ལ་ལས་བགྱིད་ན། ལས་\r
བགྱིས་པ་ཞེས་བགྱིའམ། ཨུ་པ་ལི། དེ་སྟེ་ལུས་སམ། ངག་གིས་དམིགས་ནས་གསོལ་བ་དང༌། ལས་བྱས་པའི་ཚེ་གཉིད་ལོག་ན། ལས་བྱས་པ་ཞེས་བྱའོ། །དེ་བཞིན་དུ་མྱོས་པ་དང༌། ར་རོ་བ་དང༌།\r
སྙོམས་པར་ཞུགས་པ་རྣམས་ལ་ཡང་བརྗོད་པར་བྱའོ། །བཙུན་པ། འགྲོ་བ་གཞན་དུ་གནས་པ་ཞིག་ལ་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། ལྷུང་བཟེད་ཁས་དབུབ་པ་མ་\r
གཏོགས་ཏེ། ལྷག་མ་རྣམས་ནི། བྱས་པ་ཞེས་བྱའོ། །བཙུན་པ། གང་ལ་ལས་བགྱིད་པ་དེའི་མཚན་གྱུར་ན། ལས་བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱའོ། །བཙུན་པ། མ་ནིང་ཞིག་ལ་ལས་\r
བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །དེ་བཞིན་དུ་དགེ་སློང་མ་སུན་ཕྱུང་བ་ནས་སྔར་འཁྲུགས་པའི་བར་དུ་བརྗོད་པར་བྱའོ། །བཙུན་པ། ཟ་མ་ཞིག་ལ་ལས་བགྱིད་\r
ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་ལས་བགྱིད་ན། ལས་\r
བགྱིས་པ་ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །མདོར་ན། སྨྱོན་པ་དང་ནི་སེམས་འཁྲུགས་དང༌། །ན་བ་འོན་པ་གླེན་པ་དང༌། །ཁྱིམ་པ་དག་\r

\r
ལ་སོགས་པ་དང༌། །བསླབ་པ་བྱིན་དང་དེ་བཞིན་མཚན། །བཙུན་པ། ལས་བགྱིད་པ་སྨྱོན་པ་ཞིག་གིས་ལས་བགྱིད་ན། བགྱིས་པ་ཞེས་བགྱིའམ། མ་བགྱིས་\r
པ་ཞེས་བགྱི། ཨུ་པ་ལི། དེ་སྟེ་དགེ་སློང་དུ་འདུ་ཤེས་སླར་རྙེད་ཅིང་གསོལ་བ་བྱས་ཏེ་ལས་མ་ཉམས་ན། བྱས་པ་ཞེས་བྱའོ། །སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་\r
དང༌། ལྐུགས་པ་དང༌། འོན་པ་རྣམས་ཀྱང་དེ་བཞིན་ནོ། །བཙུན་པ། ལས་བགྱིད་པ་འགྲོ་བ་གཞན་དུ་གནས་པ་ཞིག་གིས་ལས་བགྱིས་ན། བགྱིས་པ་ཞེས་བགྱིའམ། ཨུ་པ་ལི། དེ་བཞིན་\r
ནོ། །དེ་བཞིན་དུ་ལས་བགྱིད་པ་ཁྱིམ་པ་དང༌། ཟ་མ་དང༌། མ་ནིང་དང༌། ལྷན་ཅིག་མི་གནས་པ་དང༌། སོ་སོར་གནས་པ་ནས་སྔར་འཁྲུགས་པའི་བར་དུ་དེ་དག་གིས་ལས་བགྱིད་ན། ལས་\r
བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་བ་རྣམས་ཀྱིས་ལས་བགྱིད་ན། ལས་བགྱིས་པ་\r
ཞེས་བགྱིའམ། ཨུ་པ་ལི། བྱས་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། ལས་བགྱིད་པས་ལས་བགྱིད་པ་དེ་མཚན་གྱུར་ན། ལས་བགྱིས་པ་ཞེས་བགྱིའམ།\r
ཨུ་པ་ལི། བྱས་པ་ཞེས་བྱའོ། །ཇི་ལྟར་ལས་བྱེད་པ་དེ་བཞིན་དུ་གྲངས་སུ་བསྐངས་པས་ཀྱང་བརྗོད་པར་བྱའོ། །ལས་ཀྱི་དངོས་པོ་སྟེ། དམར་སྐྱའི་དངོས་པོ་རྫོགས་སོ།། །།\r

\r
མདོར་ན། ཆད་པ་རྣམ་པ་བདུན་དུ་བྱས། །གནས་གསུམ་དང་ནི་མུ་སྟེགས་ཅན། །བསྒྲགས་པ་དང་ནི་ཉེས་པ་དང༌། །མཚན་དང་སྦྱིན་པ་མ་ཡིན་པའོ། །བཙུན་པ། གང་ཟག་དེ་ཉིད་ཆད་པ་བགྱིད་པ་ལགས་\r
ལ། དེ་ཉིད་ཆད་པ་འཁོར་བ་ཡང་ལགས། དེ་ཉིད་མགུ་བར་སྤྱོད་པ་ལགས་ལ། གང་ཟག་དེ་ཉིད་ཀྱིས་ཡིད་མགུ་བར་སྤྱད་ལགས་པར་འགྱུར་བ་མཆིས་སམ། ཨུ་པ་ལི། ཡོད་དེ། དེ་འདི་ལྟར་\r
གང་ཟག་ཡིད་མགུ་བར་སྤྱད་ཟིན་པ་ལས་དགེ་འདུན་གྱི་ལྷག་མའི་ཉེས་པ་བྱུང་སྟེ། དེ་དགེ་འདུན་ལ་ཡིད་མགུ་བར་བྱ་བ་གསོལ་ཏེ། དགེ་འདུན་གྱིས་དེ་ལ་ཡིད་མགུ་བར་བྱ་བ་བྱིན་ཏེ། དེ་ཡིད་མགུ་བར་\r
བྱ་བ་སྤྱོད་པ་ན། དེ་ཡང་དགེ་འདུན་གྱི་ལྷག་མའི་ཉེས་པ་གཉིས་བྱུང་སྟེ། གཅིག་ནི། ཞག་གཅིག་ཏུ་བཅབས་ལ། གཅིག་ནི། ཞག་གཉིས་སུ་བཅབས་ནས་དེ་ཉེས་པ་དེ་དག་གིས་ཕྱིར་དགེ་འདུན་ལས་\r
ཆད་པར་བྱ་བ་གསོལ་པ་དང༌། དེ་ལ་དགེ་འདུན་གྱིས་ཀྱང་ཆད་པར་བྱེད་པ་ཡིན་ནོ། །དེས་ཞག་གཅིག་ཏུ་ཆད་པ་བྱས་ཏེ་དེའི་ཉེས་པ་གཅིག་གི་ཆད་པ་ནི། བྱས་སོ། །གཉིས་པའི་ཆད་པ་ནི། བྱེད། གསུམ་\r
དུ་ནི། ཡིད་མགུ་བར་བྱ་བ་སྤྱོད། །བཞི་པ་ནི། ཡིད་མགུ་བར་བྱ་བ་སྤྱད་པའོ། །བཙུན་པ། ཆད་པ་བགྱིད་པའི་རིགས་པ་ཞིག་ལ་ཡིད་མགུ་བར་བགྱིད་པ་སྩལ་ན། སྩལ་པ་ཞེས་བགྱིའམ། ཨུ་པ་ལི།\r
བྱིན་པ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། ཆད་པ་བགྱིད་པའི་རིགས་པའི་གང་ཟག་ཅིག་ཕྱུང་ན། ཕྱུང་པ་ཞེས་བགྱིའམ། ཨུ་པ་ལི། ཕྱུང་བ་ཞེས་བྱ་སྟེ། དགེ་འདུན་\r

\r
ནི༑ འདས་པ་དང་བཅས་པའོ། །བཙུན་པ། ཡིད་མགུ་བར་བགྱིད་པར་རིགས་པའི་གང་ཟག་ལ་ཆད་པ་བགྱིད་པ་སྩལ་ན། སྩལ་པ་ཞེས་བགྱིའམ། ཨུ་པ་ལི། མ་ཡིན་\r
ཏེ༑ དགེ་འདུན་ཡང་འདས་པ་དང་བཅས་པའོ། །བཙུན་པ། ཡིད་མགུ་བར་བགྱིད་པར་རིགས་པའི་གང་ཟག་ཅིག་ཕྱུང་ན། ཕྱུང་བ་ཞེས་བགྱིའམ། ཨུ་པ་ལི། ཕྱུང་བ་ཞེས་བྱ་སྟེ། དགེ་འདུན་ནི།\r
འདས་པ་དང་བཅས་པའོ། །བཙུན་པ། དབྱུང་བར་རིགས་པའི་གང་ཟག་ལ་ཆད་པ་བགྱིད་དུ་སྩལ་ན། སྩལ་པ་ཞེས་བགྱིའམ། ཨུ་པ་ལི། མ་ཡིན་ཏེ། དགེ་འདུན་ཡང་འདས་པ་དང་བཅས་པའོ། །\r
བཙུན་པ། དབྱུང་བར་རིགས་པའི་གང་ཟག་ཅིག་ཡིད་མགུ་བར་བགྱིད་པ་སྩལ་ན། སྩལ་པ་ཞེས་བགྱིའམ། ཨུ་པ་ལི། མ་ཡིན་ཏེ། དགེ་འདུན་ཡང་འདས་པ་དང་བཅས་པའོ། །བཙུན་པ། ལས་\r
བགྱིད་པ་ཕྱོགས་གཅིག་ཏུ་མཆིས་ལ་གནས་བཞིར་ཆད་པ་བགྱིད་པ་དང༌། ཡིད་མགུ་བར་བགྱིད་པ་སྩོལ་ཅིང་དབྱུང་བའི་ལས་ཀྱང་བགྱིད་པར་རུང་ངམ། ཨུ་པ་ལི། དེ་འདི་ལྟར་ལས་བྱེད་པའི་དགེ་\r
སློང་དེ་གནས་བཞིའི་མཚམས་སུ་ཤིང་ངམ། དབྱིག་པའམ། རེ་ལྡེས་མནན་ཏེ་ལས་བྱེད་ན། རུང་ངོ༌། །བཙུན་པ། ལས་བགྱིད་པས་གནས་བཞིའི་མཚམས་སུ་ཤིང་ངམ། དབྱིག་པའམ།\r
རེ་ལྡེས་མནན་ཏེ་གསོལ་པ་གཅིག་དང༌། ལས་གཅིག་གིས་གང་ཟག་བཞི་ལ་ཆད་པ་བགྱིད་པ་དང༌། ཡིད་མགུ་བར་བགྱིད་པ་དང༌། དབྱུང་བའི་ལས་རྣམས་བགྱིད་ན། བགྱིས་པ་ཞེས་\r

\r
བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཨུ་པ་ལི། མཚམས་གཅིག་པ་ལ་མང་པོས་མང་པོ་ལ་ལས་བྱར་མི་རུང་ངོ༌། །བཙུན་པ། དགེ་སློང་ཞིག་གིས་མཚམས་གཅིག་ན་གནས་ཤིང་\r
ལྷན་ཅིག་ཏུ་འཁོད་པའི་དགེ་སློང་དེ་དག་མ་མཆིས་བཞིན་དུ་ཆད་པ་བགྱིད་པ་དང༌། ཡིད་མགུ་བར་བགྱིད་པ་དང༌། དབྱུང་བའི་ལས་བགྱིད་ཀྱང་ནོངས་པར་མི་འགྱུར་ལ། དེས་དགེ་འདུན་ལ་ཡང་མི་\r
མཐུན་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དད་པ་རྗེས་སུ་ཕུལ་བའོ། །བཙུན་པ། ལས་བགྱིད་པའི་དགེ་སློང་ཕྱོགས་གཅིག་ཏུ་མཆིས་ནས་གང་ཟག་བཞི་ལ་ཆད་པ་བགྱིད་པ་དང༌།\r
ཡིད་མགུ་བར་བགྱིད་པའི་ལས་བགྱིད་ན། ལས་ཀྱང་བགྱིས་པར་འགྱུར་ལ། དགེ་སློང་དེ་དག་ཀྱང་འདས་པ་དང་བཅས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། འདི་ལྟར་ལས་བྱེད་\r
པའི་དགེ་སློང་དེས་མཚམས་མནན། མཚམས་བཟུང་སྟེ་མཚམས་སུ་འགྲེང་ངམ། འདུག་ཀྱང་རུང༌། གཉིས་ནི། མཚམས་ཀྱི་ནང་དུ་བཞག །གཉིས་ནི། མཚམས་ཀྱི་ཕྱི་རོལ་ཏུ་བཞག་སྟེ་བྱེད་\r
པའོ། །བཙུན་པ། བཅོམ་ལྡན་འདས་ཀྱིས་ནི། ཆད་པ་བགྱིད་པ་གཉིས་ཐོག་གཅིག་པའི་གནས་སུ་མ་གནས་ཤིག །ཅེས་གསུངས་ན། བཙུན་པ། ཆད་པ་བགྱིད་པ་གཉིས་ཐོག་གཅིག་པའི་\r
གནས་སུ་གནས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། སྔོན་མུ་སྟེགས་ཅན་དང་ལྷན་ཅིག་གནས་ནའོ། །བཙུན་པ། ནོངས་པ་གང་ཡང་མ་བྱུང་བ་དེའང་ཆད་པ་\r

\r
བགྱིད་པ་མཆིས་སམ། ཨུ་པ་ལི། ཡོད་དེ། སྔོན་མུ་སྟེགས་ཅན་ནོ། །བཙུན་པ། དགེ་འདུན་གྱི་ལྷག་མ་མ་བྱུང་བ་ཞིག་ལ་ཆད་པ་བགྱིད་དུ་སྩལ་ཀྱང་ནོངས་པར་\r
མི་འགྱུར་བ་མཆིས་སམ། ཨུ་པ་ལི། ཡོད་དེ། མུ་སྟེགས་ཅན་ལའོ། །བཙུན་པ། དགེ་སློང་ཞིག་གིས་ནོངས་པའི་མིང་དང་རིགས་མ་བསྒྲགས་ན། བཅབས་པ་ཞེས་བགྱིའམ། ཨུ་པ་ལི།\r
བཅབས་པ་ཞེས་བྱའོ། །བཙུན་པ། དེ་སྟེ་རིགས་བསྒྲགས་ལ་མིང་མ་བསྒྲགས་ན། བཅབས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་འདུན་གྱི་ལྷག་མ་དུ་ལས་བྱུང༌། ཨུ་\r
པ་ལི། བཅུ་གསུམ་ལས་སོ། །བཙུན་པ། དགེ་སློང་ཞིག་གིས་དགེ་འདུན་གྱི་ལྷག་མའི་ནོངས་པ་ཞིག་བྱུང་ལ་མ་བཤགས་ཤིང་སླར་མ་བགྱིས་བཞིན་བྱང་བར་འགྱུར་བ་མཆིས་སམ། ཨུ་པ་\r
ལི། ཡོད་དེ། འདི་ལྟར་དགེ་སློང་དེ་ཐུན་མོང་མ་ཡིན་པའི་དགེ་འདུན་གྱི་ལྷག་མ་ཞིག་བྱུང་བར་གྱུར་ལ་དེའི་མཚན་འཕོས་ཏེ་དགེ་སློང་མར་གྱུར་ན། དེ་ལ་དགེ་འདུན་གྱི་ལྷག་མ་ལས་ནི།\r
བྱུང་གི །ཉེས་བྱས་ཀྱི་ལྟུང་བ་ནི། བཤགས་པར་བྱའོ། །བཙུན་པ། དགེ་སློང་མ་ཞིག་གིས་དགེ་འདུན་གྱི་ལྷག་མའི་ནོངས་པ་ཞིག་བྱུང་ལ་མ་བཤགས་ཤིང་སླར་མ་བགྱིས་བཞིན་བྱང་བར་འགྱུར་\r
བ་མཆིས་སམ། ཨུ་པ་ལི། ཡོད་དེ། འདི་ལྟར་དགེ་སློང་མ་དེ་ཐུང་མོང་མ་ཡིན་པའི་དགེ་འདུན་གྱི་ལྷག་མའི་ཉེས་པ་ཞིག་བྱུང་བར་གྱུར་ལ་དེའི་མཚན་འཕོས་ཏེ་དགེ་སློང་ཕར་གྱུར་ན། དགེ་\r

\r
འདུན་གྱི་ལྷག་མ་ལས་ནི། བྱུང་གི། ཉེས་བྱས་ཀྱི་ལྟུང་བ་ནི། བཤགས་པར་བྱའོ། །བཙུན་པ། དགེ་འདུན་གྱི་ལྷག་མའི་ནོངས་པ་ལས་བྱུང་བ་བཞིན་སླར་ཡང་ནོངས་པ་དེ་བཤགས་པར་འགྱུར་\r
བ་མཆིས་སམ། ཨུ་པ་ལི། ཡོད་དེ། འདི་ལྟར་ཡང་དགེ་སློང་དེས་ཐུན་མོངས་མ་ཡིན་པའི་དགེ་འདུན་གྱི་ལྷག་མའི་ཉེས་པ་བྱུང་བར་གྱུར་པ་དང༌། དེའི་མཚན་འཕོས་ཏེ་དགེ་སློང་མར་གྱུར་ནས་དགེ་\r
འདུན་གྱི་ལྷག་མ་བྱུང་བ་དང༌། དེ་སླར་ཡང་མཚན་འཕོས་ཏེ་དགེ་སློང་དུ་གྱུར་ན། ཉེས་པ་དེ་བཤགས་དགོས་སོ། །བཙུན་པ། དགེ་སློང་ཞིག་ཆད་པ་སྤྱོད་པ་ལས་དེ་མཚན་འཕོས་ཏེ་དགེ་སློང་\r
མར་གྱུར་ན། ཆད་པ་བྲལ་བ་ཞེས་བགྱིའམ། ཨུ་པ་ལི། མ་ཡིན་ཏེ། དགེ་སློང་མ་ལ་ཆད་པ་བྱའོ། །བཙུན་པ། དགེ་སློང་དེ་ཡིད་མགུ་བར་བགྱི་བ་སྤྱོད་པ་ན་མཚན་འཕོས་ཏེ་དགེ་སློང་མར་གྱུར་ན།\r
ཆད་པ་བྲལ་བ་ཞེས་བགྱིའམ། ཨུ་པ་ལི། མ་ཡིན་ཏེ། ཇི་ཙམ་དུ་སྤྱད་པ་དེ་བགྲངས་ལ་དགེ་འདུན་སྡེ་གཉིས་ལ་ཟླ་བ་ཕྱེད་དུ་སྐོངས་ཤིག །བཙུན་པ། དགེ་སློང་མ་ཞིག་ཆད་པ་སྤྱོད་པ་ན་མཚན་\r
འཕོས་ཏེ་དགེ་སློང་ཕར་གྱུར་ན། ཆད་པ་བྲལ་བ་ཞེས་བགྱིའམ། ཨུ་པ་ལི། མ་ཡིན་ཏེ། དགེ་སློང་ཕ་ལ་ཆད་པ་བྱོས་ཤིག །བཙུན་པ། དགེ་སློང་མ་ཞིག་ཡིད་མགུ་བར་བགྱི་བ་སྤྱོད་པ་ན་\r
མཚན་འཕོས་ཏེ་དགེ་སློང་ཕར་གྱུར་ན། ཆད་པ་བྲལ་བ་ཞེས་བགྱིའམ། ཨུ་པ་ལི། མ་ཡིན་ཏེ། ཞག་དྲུག་ཏུ་བགྲངས་ལ་ཕྱུང་ཞིག །བཙུན་པ། བསླབ་པ་སྩལ་པས་དགེ་སློང་ལ་ཆད་པ་\r

\r
བགྱི་བ་དང༌། ཡིད་མགུ་བར་བགྱི་བ་སྩལ་པར་རུང་ངམ། ཨུ་པ་ལི། མི་རུང་ངོ༌། །བཙུན་པ། བསླབ་པ་སྩལ་པ་ལ་ཆད་པ་བགྱི་བ་དང༌། ཡིད་མགུ་བར་བགྱི་བ་\r
སྩལ་བ་རུང་ངམ། ཨུ་པ་ལི། མི་རུང་ངོ༌། །མདོར་ན། ཉེས་དང་དེ་བཞིན་མཚན་མོ་དང༌། །སྐད་རྣམས་དང་ཡང་བཞི་པ་དང༌། །ལུས་དང་དབེན་དང་དེ་བཞིན་སྔགས། །བཞི་པ་གཉིས་དང་སྦྱངས་\r
པའོ། །བཙུན་པ། ནོངས་པ་དང་བཅས་པས་དགེ་སློང་ལ་ཆད་པ་བགྱི་བ་དང༌། ཡིད་མགུ་བར་བགྱི་བ་སྩལ་བར་རུང་ངམ། ཨུ་པ་ལི། མི་རུང་ངོ༌། །བཙུན་པ། ནོངས་པ་དང་བཅས་པ་ལས་ཆད་\r
པར་བགྱིའམ། ཡིད་མགུ་བར་བགྱི་བ་སྤྱད་དུ་རུང་ངམ། ཨུ་པ་ལི། མི་རུང་ངོ༌། །དེ་བཞིན་དུ་གྲངས་སུ་སྐོང་བའང་བརྗོད་པར་བྱའོ། །བཙུན་པ། ཆད་པ་བགྱིད་པ་བཞི་གནས་གཅིག་ན་ཆད་པ་བགྱིད་\r
དམ། ཡིད་མགུ་བར་བགྱི་བ་སྤྱོད་དུ་རུང་ངམ། ཨུ་པ་ལི། མི་རུང་སྟེ། མང་པོས་མང་པོ་ལ་ཆད་པར་བྱ་བའམ། ཡིད་མགུ་བར་བྱ་བ་མི་སྤྱད་དོ། །བཙུན་པ། བཅོམ་ལྡན་འདས་ཀྱིས་ནི། ཆད་པ་བྱེད་པ་\r
གནས་གཞན་དུ་མ་གནས་ཤིག །ཅེས་གསུངས་ན། བཙུན་པ། དེ་སྟེ་གནས་གཞན་དུ་གནས་ན། ཞག་བགྲང་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། འཕགས་པ་ཞིག་གིས་འཕགས་\r
པའི་སྐད་དུ་དགེ་སློང་ལ་ནོངས་པར་སྨྲས་པ་དང༌། དགེ་སློང་དེས་ཀྱང་འཕགས་པའི་སྐད་མ་འཚལ་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་པར་འགྱུར་རམ། ཨུ་པ་ལི། མི་\r

\r
འགྱུར་རོ། །བཙུན་པ། འཕགས་པའི་ཞིག་གིས་མཐའ་འཁོབ་པའི་སྐད་དུ་དགེ་སློང་ལ་ནོངས་པ་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། སྨྲས་པ་ཞེས་བགྱིའམ། ཨུ་པ་\r
ལི༑ མ་ཡིན་ནོ། །བཙུན་པ། མཐའ་འཁོབ་པ་ཞིག་གིས་མཐའ་འཁོབ་པའི་སྐད་དུ་དགེ་སློང་ལ་ནོངས་པ་སྨྲས་པ་དང༌། དགེ་སློང་དེས་ཀྱང་མཐའ་འཁོབ་པའི་སྐད་མ་འཚལ་ན། སྨྲས་པ་ཞེས་བགྱིའམ།\r
ཨུ་པ་ལི༑ མ་ཡིན་ནོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ། །བཙུན་པ། མཐའ་འཁོབ་པ་ཞིག་གིས་འཕགས་པའི་སྐད་དུ་དགེ་སློང་ལ་ནོངས་པ་སྨྲས་པ་དང༌། དགེ་སློང་དེས་ཀྱང་\r
འཕགས་པའི་སྐད་མ་འཚལ་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ། །བཙུན་པ། ནོངས་པ་ལུས་ཀྱིས་དམིགས་ཤིང་སྟོན་ན།\r
སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དབེན་པ་ལ་མི་དབེན་པར་འདུ་ཤེས་ནས་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་པར་འགྱུར་\r
རམ༑ ཨུ་པ་ལི། མི་འགྱུར་རོ། །བཙུན་པ། དགེ་སློང་ཞིག་གིས་སྨན་ནམ། སྔགས་ཀྱིས་བདག་མི་སྣང་བར་བགྱིས་ཏེ་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་\r
པར་འགྱུར་རམ། ཨུ་པ་ལི། མི་འགྱུར་རོ། །བཙུན་པ། ས་ལ་གནས་པ་དག་གིས་ནམ་མཁའ་ལ་གནས་པ་རྣམས་ལ་ཆད་པ་བགྱིའམ། ཡིད་མགུ་བར་བགྱིའམ། དབྱུང་བའི་ལས་ཀྱང་རུང་བགྱིད་\r

\r
ན༑ ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ནམ་མཁའ་ལ་གནས་པ་དག་གིས་ས་ལ་གནས་པ་རྣམས་ལ་ཆད་པ་བགྱི་བའམ། ཡིད་\r
མགུ་བར་བགྱི་བའམ། དབྱུང་བའི་ལས་ཀྱང་རུང་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ས་ལ་གནས་པ་དག་གིས་ནམ་མཁའ་ལ་གནས་པ་རྣམས་\r
ཀྱི་གྲངས་སུ་བསྐངས་ཏེ་ཆད་པ་བགྱི་བའམ། ཡིད་མགུ་བར་བགྱི་བའམ། དབྱུང་བའི་ལས་ཀྱང་རུང་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ནམ་\r
མཁའ་ལ་གནས་པ་དག་གིས་ས་ལ་གནས་པ་རྣམས་ཀྱི་གྲངས་སུ་བསྐངས་ཏེ་ཆད་པ་བགྱི་བའམ། ཡིད་མགུ་བར་བགྱི་བའམ། དབྱུང་བའི་ལས་ཀྱང་རུང་བགྱིད་ན། ལས་བགྱིས་པ་ཞེས་བགྱི་\r
བའམ། ཨུ་པ་ལི། མ་ཡིན་ནོ། །དེ་བཞིན་དུ་མཚམས་ཀྱི་ནང་ན་གནས་པ་དང༌། མཚམས་ཀྱི་ཕྱི་རོལ་ན་གནས་པ་རྣམས་སུ་ལྷན་ཅིག་རྣམ་པ་བཞིར་བྱོས་ཤིག།། །།འདུལ་བ་\r
གཞུང་དམ་པ། བམ་པོ་ཉི་ཤུ་པ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། དགེ་འདུན་གྱི་ལྷག་མའི་ཆོས་བཅུ་གསུམ་པོ་འདི་རྣམས་ལས། ཁུ་བ་ལས་\r
བྱུང་བ་ཞག་གཅིག་བཅབས་པ་ནས་ཆིག་བཀའ་བློ་མི་བདེ་བ་ལས་བྱུང་བ་ཞག་བཅུ་གསུམ་བཅབས་པའི་བར་དུ་སྟེ། བཙུན་པ། ནོངས་པ་བཅུ་གསུམ་པོ་དེ་དག་དུས་ཐ་དད་པ་མི་འདྲ་བར་བཅབས་\r

\r
པ་རྣམས་ལ་གསོལ་བ་གཅིག་དང༌། ལས་གཅིག་གིས་ཆད་པ་བགྱིད་དུ་སྩལ་བར་རུང་ངམ། ཨུ་པ་ལི། རུང་ངོ༌། །བཙུན་པ། ཆད་པ་འཁོར་ནས་ཡིད་མགུ་བར་བགྱིད་དུ་སྩལ་བར་རུང་ངམ།\r
ཨུ་པ་ལི། རུང་ངོ༌། །ཡིད་མགུ་བར་བགྱི་བ་སྤྱད་ལགས་པ་ལས། དབྱུང་བ་སྩལ་དུ་རུང་ངམ། ཨུ་པ་ལི། རུང་ངོ༌། །བཙུན་པ། དགེ་འདུན་གྱི་ལྷག་མ་ནོངས་པ་མང་པོ་མི་འདྲ་བ་ལས་བྱུང་བ་རྣམས་\r
གསོལ་པ་གཅིག་དང༌། ལས་གཅིག་གིས་དུས་གཅིག་ཏུ་གཞན་ལ་ཆད་པ་བགྱིད་པ་དང༌། གཞན་ལ་ཡིད་མགུ་བར་བགྱིད་པ་དང༌། གཞན་ལ་དབྱུང་བ་སྩལ་དུ་རུང་ངམ། ཨུ་པ་ལི། མི་རུང་ངོ༌།།\r
བཙུན་པ། དགེ་འདུན་གྱི་ལྷག་མ་ནོངས་པ་མང་པོ་མི་འདྲ་བ་ལས་བྱུང་བ་རྣམས་གསོལ་བ་གཅིག་དང༌། ལས་གཅིག་གིས་དུས་གཅིག་ཏུ་གང་ཟག་གཅིག་ལ་ཆད་པ་དང༌། ཡིད་མགུ་བར་བགྱི་\r
པ་དང༌། དབྱུང་བ་རྣམས་སྩལ་དུ་རུང་ངམ། ཨུ་པ་ལི། མི་རུང་ངོ༌། །མདོར་ན། སྨྱོན་པ་སེམས་འཁྲུགས་ནད་ཀྱིས་གཟིར། །འོན་གླེན་གཉིད་ལོག་ར་རོ་བ། །མྱོས་དང་སྙོམས་ཞུགས་འགྲོ་བ་མཚན།།\r
ཁྱིམ་པ་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །བཙུན་པ། སྨྱོན་པ་ཞིག་གིས་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་པར་འགྱུར་རམ། ཨུ་\r
པ་ལི༑ མི་འགྱུར་རོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་རྣམས་སོ། །བཙུན་པ། སྨྱོན་པ་ཞིག་ལ་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབ་\r

\r
པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། འོན་པ་དང༌། ལྐུགས་པ་དང༌། གཉིད་\r
ལོག་པ་དང༌། མྱོས་པ་དང༌། ར་རོ་བ་དང༌། སྙོམས་པར་ཞུགས་པ་རྣམས་ལ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། མ་ཡིན་ནོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ། །བཙུན་\r
པ༑ འགྲོ་བ་གཞན་དུ་གནས་པ་ཞིག་ལ་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། སྨྲས་པ་ཞེས་བྱའོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ། །དེ་བཞིན་དུ་\r
མ་ནིང་དང༌། དགེ་སློང་མ་སུན་ཕྱུང་བ་ནས་སྔར་འཁྲུགས་པའི་བར་དུ་དེ་དག་ལ་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། སྨྲས་པ་ཞེས་བྱའོ། །བཅབས་པར་འགྱུར་རམ། ཨུ་པ་\r
ལི༑ མི་འགྱུར་རོ། །བཙུན་པ། དགེ་སློང་གིས་ཟ་མ་ཞིག་ལ་ནོངས་པ་སྨྲས་ན། སྨྲས་པ་ཞེས་བགྱིའམ། ཨུ་པ་ལི། སྨྲས་པ་ཞེས་བྱའོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ།།\r
དེ་བཞིན་དུ་དགེ་འདུན་གྱི་དབྱེན་བགྱིས་པ་དང༌། མི་གནས་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་རྣམས་ལ་ནོངས་པ་སྨྲས་ན། སྨྲས་པ་ཞེས་\r
བགྱིའམ། ཨུ་པ་ལི། སྨྲས་པ་ཞེས་བྱའོ། །བཅབས་པར་འགྱུར་རམ། ཨུ་པ་ལི། མི་འགྱུར་རོ། །བཙུན་པ། དགེ་སློང་གིས་ནོངས་པ་སྨྲ་བ་ན་མཚན་འཕོས་ན། སྨྲས་པ་ཞེས་བགྱིའམ། ཨུ་\r

\r
པ་ལི༑ སྨྲས་པ་ཞེས་བྱའོ། །བཅབས་པར་འགྱུར་རམ། ཨུ་པ་ལི། མ་ཡིན་ནོ། །བཙུན་པ། དགེ་སློང་གིས་དགེ་འདུན་གྱི་ལྷག་མའི་ནོངས་པ་ཞིག་བྱུང་ན། ནམ་འཚོའི་བར་དུ་དབྱུང་དུ་མི་རུང་བ་མཆིས་སམ།\r
ཨུ་པ་ལི། ཡོད་དེ། ཇི་ལྟར་དགེ་སློང་གིས་ཕས་ཕམ་པ་བཞིའི་ཉེས་པ་ལས་གང་ཡང་རུང་སྟེ། འདས་པ་དེའི་འོག་ཏུ་དགེ་འདུན་གྱི་ལྷག་མའི་ཉེས་པ་ཞིག་བྱུང་བའོ།། །།མདོར་ན།\r
སྨྱོན་པ་སེམས་འཁྲུགས་ན་བ་དང༌། །འོན་གླེན་གཉིད་ལོག་ར་རོ་བ། །མྱོས་དང་སྙོམས་ཞུགས་འགྲོ་བ་མཚན། །མ་ནིང་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །བཙུན་པ། སྨྱོན་པ་ཞིག་\r
ལ་ཆད་པ་དང༌། ཡིད་མགུ་བར་བགྱི་བ་དང༌། དབྱུང་བའི་ལས་རྣམས་བགྱིད་ན། བགྱིས་པ་ཞེས་བགྱིའམ། ཨུ་པ་ལི། དེ་སྟེ་སླར་དགེ་སློང་དུ་འདུ་ཤེས་པ་དེ་ཉིད་དམ། ལུས་དང་ངག་གིས་ཀྱང་དམིགས་\r
ཤིང༌། ལས་འདི་ནི། བདག་ལ་བྱེད་པར་ཤེས་ན། ལས་བྱས་པ་ཞེས་བྱའོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ལའང་བརྗོད་\r
པར་བྱའོ། །བཙུན་པ། གཉིད་ལོག་པ་དང༌། ར་རོ་བ་ཞིག་ལ་ཆད་པ་དང༌། ཡིད་མགུ་བར་བགྱི་བ་དང༌། དབྱུང་བའི་ལས་རྣམས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། དེ་སྟེ་ལུས་སམ། ངག་\r
གིས་དམིགས་པ་ལས་གསོལ་པ་བྱེད་པའི་ཚེ་གཉིད་ཀྱིས་ལོག་ནའང་བྱས་པ་ཞེས་བྱའོ། །དེ་བཞིན་དུ་ར་རོ་བ་དང༌། མྱོས་པ་དང༌། སྙོམས་པར་ཞུགས་པ་རྣམས་ལ་ཡང་བརྗོད་པར་བྱའོ། །བཙུན་པ། འགྲོ་\r

\r
བ་གཞན་དུ་གནས་པའི་དགེ་སློང་ཞིག་ལ་ཆད་པ་དང༌། ཡིད་མགུ་བར་བགྱི་བ་དང༌། དབྱུང་བའང་རུང་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་\r
ཡིན་ནོ། །དེ་བཞིན་དུ་མ་ནིང་དང༌། དགེ་སློང་མ་སུན་ཕྱུང་བ་དང༌། མི་གནས་པ་དང༌། སོ་སོར་གནས་པ་ནས་སྔར་འཁྲུགས་པའི་བར་དུ་བརྗོད་པར་བྱའོ། །བཙུན་པ། དགེ་སློང་གིས་ཟ་མ་ཞིག་ལ་\r
ཆད་པ་དང༌། ཡིད་མགུ་བར་བགྱི་བ་དང༌། དབྱུང་བའང་རུང་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱའོ། །བཙུན་པ། དགེ་འདུན་གྱི་དབྱེན་བགྱིས་པའི་དགེ་སློང་\r
དང༌། ཉེ་བར་ཕྱོགས་པ་དང༌། བསླབ་པ་སྩལ་བ་ཞིག་ལ་ཆད་པ་དང༌། ཡིད་མགུ་བར་བགྱི་བ་དང༌། དབྱུང་བའང་རུང་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི། མ་བྱས་པ་ཞེས་བྱ་སྟེ།\r
དགེ་འདུན་དག་ཀྱང་འདས་པ་དང་བཅས་པའོ། །གང་ཟག་གི་དངོས་པོ་དང་ཆད་པའི་དངོས་པོ་རྫོགས་སོ།། །།མདོར་ན། འཕྲིན་པ་སྤྲིང་ཡིག་ལག་བརྡ་དང༌། །གཞན་ཟེར་བ་དང་\r
གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་པ་དག་དང་གླེན་པ་དང༌། །མ་ནིང་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །བཙུན་པ། དགེ་སློང་ཞིག་གིས་འཕྲིན་གྱིས་\r
གསོ་སྦྱོང་བཀག་ན། བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་སྤྲིང་ཡིག་དང༌། ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་གསོ་སྦྱོང་བཀག་\r

\r
ན་གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་དང༌། མ་ནིང་དང༌། དགེ་སློང་མ་སུན་ཕྱུང་བ་\r
དང༌། ཕ་དང༌། མ་དང༌། དགྲ་བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་\r
གནས་པ་དང༌། སོ་སོར་གནས་པ་དང༌། ཉེ་བར་ཕྱོགས་པ་དང༌། སྔོན་ཉེས་པ་བྱུང་བ་དང༌། སྔར་འཁྲུགས་པ་རྣམས་ཀྱང་དེ་བཞིན་ནོ། །བཙུན་པ། བསླབ་པ་སྩལ་བ་ཞིག་གིས་གསོ་སྦྱོང་བཀག་ན།\r
གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ཟ་མ་ཞིག་གིས་གསོ་སྦྱོང་བཀག་ན་གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །མདོར་ན། སྨྱོན་པར་གྱུར་\r
དང་སེམས་འཁྲུགས་དང༌། །ནད་ཀྱིས་གཟིར་དང་འོན་གླེན་པ། །གཉིད་ལོག་ར་རོ་མྱོས་པ་དང༌། །སྙོམས་པར་ཞུགས་དང་འགྲོ་བ་མཚན། །མ་ནིང་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །\r
བཙུན་པ། སྨྱོན་པ་ཞིག་ལ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་\r
པ་དང༌། འོན་པ་དང༌། གཉིད་ལོག་པ་དང༌། ར་རོ་བ་དང༌། མྱོས་པ་དང༌། སྙོམས་པར་ཞུགས་པ་ལ་ཡར་བརྗོད་པར་བྱའོ། །བཙུན་པ། འགྲོ་བ་གཞན་དུ་གནས་པ་ཞིག་ལ་གསོ་སྦྱོང་བཀག་ན། གསོ་\r

\r
སྦྱོང་བཀག་པ་ཞེས་བགྱིའམ། ཨུ་པ་ལི། བཀག་པ་ཞེས་བྱའོ། །བཙུན་པ། དེ་བཞིན་དུ་མ་ནིང་ནས་བསླབ་པ་སྩལ་པ་རྣམས་ཀྱི་བར་དུ་གསོ་སྦྱོང་བཀག་པ་ཞེས་\r
བགྱིའམ། ཨུ་པ་ལི། གསོ་སྦྱོང་བཀག་པ་ཞེས་བྱའོ། །བཙུན་པ། ཟ་མ་ཞིག་ལ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། བཀག་པ་ཞེས་བྱའོ། །མདོར་ན། སྐད་དང་\r
ལུས་དང་དབེན་དང་སྔགས། །མིག་དང་རྣ་བ་དེ་བཞིན་ཏེ། །མཚམས་དང་ས་དང་དེ་བཞིན་གནས། །གསོ་སྦྱོང་ཡིན་ཏེ་ཐ་མ་འོ། །བཙུན་པ། འཕགས་པ་ཞིག་གིས་འཕགས་པའི་སྐད་དུ་གསོ་སྦྱོང་\r
བཀག་པ་དང༌། དགེ་སློང་དེ་དག་ཀྱང་འཕགས་པའི་སྐད་མ་འཚལ་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །དེ་བཞིན་དུ་རྣམ་པ་བཞིར་རྒྱས་པར་བྱའོ། །བཙུན་པ། དགེ་སློང་\r
ཞིག་གིས་ལུས་ཀྱིས་དམིགས་པས་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དབེན་པ་ལ་མི་དབེན་པར་འདུ་ཤེས་ཏེ་གསོ་སྦྱོང་བཀག་ན།\r
བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་ཞིག་གིས་སྔགས་སམ། སྨན་གྱིས་བདག་མི་སྣང་བར་བགྱིས་ཏེ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ།\r
ཨུ་པ་ལི། མ་ཡིན་ནོ། །བཙུན་པ། ལྷའི་མིག་གིས་མཐོང་སྟེ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་བཀག་པ་ཞེས་བྱ་སྟེ། དགེ་འདུན་ཡང་འདས་པ་དང་\r

\r
བཅས་པའོ། །བཙུན་པ། ལྷའི་རྣ་བས་ཐོས་ཏེ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ཏེ། དགེ་འདུན་ཡང་འདས་པ་དང་བཅས་པའོ། །བཙུན་པ། མཚམས་\r
ཀྱི་ནང་ན་མཆིས་པས་མཚམས་ཀྱི་སླད་རོལ་ན་མཆིས་པ་རྣམས་ལ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། མཚམས་ཀྱི་སླད་རོལ་ན་\r
མཆིས་པ་ཞིག་གིས་མཚམས་ཀྱི་ནང་ན་མཆིས་པ་རྣམས་ལ་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ས་ལ་གནས་པ་ཞིག་གིས་ནམ་མཁའ་\r
ལ་གནས་པ་རྣམས་ཀྱི་གསོ་སྦྱོང་བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། ནམ་མཁའ་ལ་གནས་པ་ཞིག་གིས་ས་ལ་གནས་པ་རྣམས་ཀྱི་གསོ་སྦྱོང་\r
བཀག་ན། གསོ་སྦྱོང་བཀག་པ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་ཞིག་ཕྱོགས་གཅིག་ཏུ་མཆིས་ནས་གནས་བཞིར་གང་ཟག་བཞི་ལ་གསོ་སྦྱོང་བཀག་པར་འགྱུར་བ་\r
མཆིས་སམ། ཨུ་པ་ལི། ཡོད་དེ། །འདི་ལྟར་དགེ་སློང་དེས་གནས་བཞིའི་མཚམས་སུ་ཤིང་ངམ། འདམ་བུའམ། རེ་ལྡེས་མཚམས་སུ་མནན་ཏེ་གསོ་སྦྱོང་བཀག་ན། བཀག་པ་ཞེས་བྱའོ། །\r
བཙུན་པ། དགེ་སློང་ཞིག་གིས་དགེ་སློང་ལ་གསོ་སྦྱོང་བཀག་ཀྱང་བཀག་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། དེ་བཀྲ་ཤིས་ཀྱི་གསོ་སྦྱོང་གདོན་པའོ། །མདོར་ན། གླེང་བ་དྲན་\r

\r
པར་བྱ་དེ་བཞིན། །སྐབས་འབྱེད་པ་དང་སྨྲ་བར་བྱ། །ལུང་དབོག་པ་དང་འགོག་པ་དང༌། །གསོ་སྦྱོང་དག་དང་སྐབས་དབྱེ་བའོ། །བཙུན་པ། བཅོམ་ལྡན་འདས་ཀྱིས་སྐབས་\r
ཕྱེ་ནས་གླེང་བར་བྱའོ། །དྲན་པར་བྱའོ། །ཞེས་གསུངས་ན། བཙུན་པ། སྐབས་ཕྱེ་བ་ལ་གླེང་ཞིང་དྲན་པར་བགྱིས་ན། ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི། ཡོད་དེ།\r
སྐབས་ཕྱེ་བ་བཏང་ནས་གླེང་བ་དང༌། དྲན་པར་བྱས་པའོ། །བཙུན་པ། ཆོས་བཞིན་དུ་གང་དུ་གླེང་བར་བགྱི། དགེ་འདུན་གྱི་ནང་དུའོ། །བཙུན་པ། ཆོས་བཞིན་དུ་གང་དུ་དྲན་པར་བགྱི། དགེ་\r
འདུན་གྱི་ནང་དུའོ། །བཙུན་པ། ཆོས་བཞིན་དུ་གང་དུ་སྐབས་དབྱེ་བར་བགྱི། དགེ་འདུན་གྱི་ནང་དུའོ། །བཙུན་པ། ཆོས་བཞིན་དུ་གང་དུ་སྨྲ་བར་བགྱི། དགེ་འདུན་གྱི་ནང་དུའོ། །བཙུན་པ། ཆོས་\r
བཞིན་དུ་ལུང་དཔོག་པ་གང་དུ་དགག་པར་བགྱི། དགེ་འདུན་གྱི་ནང་དུའོ། །བཙུན་པ། ཆོས་བཞིན་དུ་སྐབས་འབྱེད་པ་གང་དུ་དགག་པར་བགྱི། དགེ་འདུན་གྱི་ནང་དུའོ། །བཙུན་པ། སྐབས་\r
དབྱེ་བར་གསོལ་བ་གང་དུ་བགྱི། དགེ་འདུན་གྱི་ནང་དུའོ། །བཙུན་པ། གང་དུ་སྐབས་དབྱེ་བར་བགྱི། དགེ་འདུན་གྱི་ནང་དུའོ། །བཙུན་པ། ཆོས་བཞིན་དུ་བགྱི་བ་རྣམས་གང་དུ་བགྱི། དགེ་\r
འདུན་གྱི་ནང་དུའོ། །བཙུན་པ། ཆོས་བཞིན་དུ་རྩོད་པ་གང་དུ་བགྱི། དགེ་འདུན་གྱི་ནང་དུའོ། །བཙུན་པ། ཆོས་བཞིན་གྱི་ཡི་དམ་གང་དུ་བགྱི། དགེ་འདུན་གྱི་ནང་དུའོ། །བཙུན་པ། ཆོས་\r

\r
བཞིན་དུ་གསོ་སྦྱོང་དགག་པ་ནི། དུ། ཆོས་བཞིན་མ་ལགས་པ་ནི། དུ། ཆོས་བཞིན་མ་ཡིན་པའི་གསོ་སྦྱོང་དགག་པ་ནི། གཅིག་གོ། ཆོས་བཞིན་པའང་གཅིག་གོ །ཆོས་བཞིན་མ་ཡིན་པ་ནི།\r
གཉིས་ཏེ། ཆོས་བཞིན་པའང་གཉིས་སོ། །ཆོས་བཞིན་མ་ཡིན་པ་ནི། གསུམ་སྟེ། ཆོས་བཞིན་པའང་གསུམ་མོ། །ཆོས་བཞིན་མ་ཡིན་པ་ནི། བཞི་སྟེ། ཆོས་བཞིན་པའང་བཞིའོ། །ཆོས་བཞིན་\r
མ་ཡིན་པ་ནི། ལྔ་སྟེ། ཆོས་བཞིན་པའང་ལྔའོ། །ཆོས་བཞིན་མ་ཡིན་པ་ནི། དྲུག་སྟེ། ཆོས་བཞིན་པའང་དྲུག་གོ །ཆོས་བཞིན་མ་ཡིན་པ་ནི། བདུན་ཏེ། ཆོས་བཞིན་པའང་བདུན་ནོ། །ཆོས་བཞིན་མ་\r
ཡིན་པ་ནི། བརྒྱད་དེ། ཆོས་བཞིན་པའང་བརྒྱད་དོ། །ཆོས་བཞིན་མ་ཡིན་པ་ནི། དགུ་སྟེ། ཆོས་བཞིན་པའང་དགུའོ། །ཆོས་བཞིན་མ་ཡིན་པ་ནི། བཅུ་སྟེ། ཆོས་བཞིན་པའང་བཅུའོ། །\r
ཆོས་བཞིན་མ་ཡིན་པས་གསོ་སྦྱོང་དགག་པ་གཅིག་གང་ཞེ་ན། བྱས་པ་ལ་གཞི་མེད་པས་གསོ་སྦྱོང་འགོག་པ་ནི། ཆོས་བཞིན་མ་ཡིན་པའི་གསོ་སྦྱོང་འགོག་པའོ། །བྱས་པ་ལ་གཞི་ཡོད་པས་\r
གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །འདི་ནི། ཆོས་བཞིན་མ་ཡིན་པའི་གསོ་སྦྱོང་འགོག་པ་གཅིག་དང༌། ཆོས་བཞིན་ཡང་གཅིག་གོ །ཆོས་བཞིན་མ་ཡིན་པ་གཉིས་\r
དང༌། ཆོས་བཞིན་དུ་གསོ་སྦྱོང་འགོག་པ་གཉིས་པོ་གང་ཞེ་ན། ཇི་ལྟར་ཡང་དེ་ནི། དགེ་སློང་གིས་དགེ་སློང་ལ་བྱས་པ་ལ་གཞི་མེད་པ་དང༌། མ་བྱས་པ་ལ་གཞི་མེད་པས་གསོ་སྦྱོང་འགོག་\r

\r
པ་ནི། ཆོས་བཞིན་མ་ཡིན་པའི་གསོ་སྦྱོང་འགོག་པའོ། །བྱས་པ་ལ་གཞི་ཡོད་པ་དང༌། མ་བྱས་པ་ལ་གཞི་ཡོད་པས་གསོ་སྦྱོང་འགོག་པ་ནི། ཆོས་བཞིན་དུ་\r
གསོ་སྦྱོང་འགོག་པའོ། །ཆོས་བཞིན་མ་ཡིན་པ་གསུམ་དང༌། ཆོས་བཞིན་དུ་གསོ་སྦྱོང་འགོག་པ་གསུམ་གང་ཞེ་ན། ཇི་ལྟར་ཡང་དེ་ནི། དགེ་སློང་གིས་དགེ་སློང་ལ་བྱས་པ་ལ་གཞི་མེད་པ་དང༌།\r
མ་བྱས་པ་ལ་གཞི་མེད་པ་དང༌། བྱས་པ་དང་མ་བྱས་པ་ལ་གཞི་མེད་པས་གསོ་སྦྱོང་འགོག་པ་ནི། ཆོས་བཞིན་མ་ཡིན་པའི་གསོ་སྦྱོང་འགོག་པའོ། །བྱས་པ་ལ་གཞི་ཡོད་པ་དང༌། མ་བྱས་པ་ལ་\r
གཞི་ཡོད་པ་དང༌། བྱས་པ་དང་མ་བྱས་པ་ལ་གཞི་ཡོད་པས་གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་བཞི་དང༌། ཆོས་བཞིན་དུ་གསོ་སྦྱོང་\r
འགོག་པ་བཞི་གང་ཞེ་ན། ཚུལ་ཁྲིམས་ཉམས་པ་དང༌། ལྟ་བ་ཉམས་པ་དང༌། སྤྱོད་པ་ཉམས་པ་དང༌། འཚོ་བ་ཉམས་པ་ལ་གཞི་མེད་པ་བཞིས་གསོ་སྦྱོང་འགོག་པ་ནི། ཆོས་བཞིན་མ་\r
ཡིན་པའི་གསོ་སྦྱོང་འགོག་པའོ། །ཚུལ་ཁྲིམས་ཉམས་པ་དང༌། ལྟ་བ་ཉམས་པ་དང༌། སྤྱོད་པ་ཉམས་པ་དང༌། འཚོ་བ་ཉམས་པ་ལ་གཞི་ཡོད་པ་བཞིས་གསོ་སྦྱོང་འགོག་པ་ནི། ཆོས་\r
བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་ལྔ་དང༌། ཆོས་བཞིན་དུ་གསོ་སྦྱོང་འགོག་པ་ལྔ་པོ་གང་ཞེ་ན། ཕས་ཕམ་པ་དང༌། དགེ་འདུན་གྱི་ལྷག་མ་དང༌། ལྟུང་བ་དང༌། སོ་\r

\r
སོར་བཤགས་པ་དང༌། ཉེས་བྱས་རྣམས་ལ་གཞི་མེད་པས་གསོ་སྦྱོང་འགོག་པ་ནི། ཆོས་བཞིན་མ་ཡིན་པའི་གསོ་སྦྱོང་འགོག་པའོ། །ཕས་ཕམ་པ་དང༌། དགེ་འདུན་གྱི་ལྷག་མ་དང༌། ལྟུང་བ་དང༌།\r
སོ་སོར་བཤགས་པ་དང༌། ཉེས་བྱས་རྣམས་ལ་གཞི་ཡོད་པས་གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་དྲུག་དང༌། ཆོས་བཞིན་དུ་གསོ་སྦྱོང་འགོག་\r
པ་དྲུག་པོ་གང་ཞེ་ན། ལྷག་མ་ཡོད་པ་བྱས་པ་ལ་གཞི་མེད་པ་དང༌། ལྷག་མ་ཡོད་པ་མ་བྱས་པ་ལ་གཞི་མེད་པ་དང༌། ལྷག་མ་ཡོད་པ་བྱས་པ་དང་མ་བྱས་པ་ལ་གཞི་མེད་པ་དང༌། ལྷག་མ་མེད་\r
པ་བྱས་པ་ལ་གཞི་མེད་པ་དང༌། ལྷག་མ་མེད་པ་མ་བྱས་པ་ལ་གཞི་མེད་པ་དང༌། ལྷག་མ་མེད་པ་བྱས་པ་དང་མ་བྱས་པ་ལ་གཞི་མེད་པས་གསོ་སྦྱོང་འགོག་པ་ནི། ཆོས་བཞིན་མ་ཡིན་པའི་གསོ་\r
སྦྱོང་འགོག་པའོ། །ཆོས་བཞིན་དུ་གསོ་སྦྱོང་འགོག་པ་དྲུག་པོ་གང་ཞེ་ན། ལྷག་མ་ཡོད་པ་བྱས་པ་ལ་གཞི་ཡོད་པ་དང༌། ལྷག་མ་ཡོད་པ་མ་བྱས་པ་ལ་གཞི་ཡོད་པ་དང༌། ལྷག་མ་ཡོད་པ་བྱས་པ་དང་\r
མ་བྱས་པ་ལ་གཞི་ཡོད་པ་དང༌། ལྷག་མ་མེད་པ་མ་བྱས་པ་ལ་གཞི་ཡོད་པ་དང༌། ལྷག་མ་མེད་པ་བྱས་པ་ལ་གཞི་ཡོད་པ་དང༌། ལྷག་མ་མེད་པ་བྱས་པ་དང་མ་བྱས་པ་ལ་གཞི་ཡོད་པས་གསོ་སྦྱོང་\r
འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་བདུན་དང༌། ཆོས་བཞིན་དུ་གསོ་སྦྱོང་འགོག་པ་བདུན་པོ་གང་ཞེ་ན། ཕས་ཕམ་པ་དང༌། དགེ་འདུན་གྱི་ལྷག་མ་\r

\r
དང༌། ལྟུང་བ་དང༌། སོ་སོར་བཤགས་པ་དང༌། ཉེས་བྱས་དང༌། ལྟ་བ་ཉམས་པ་དང༌། འཚོ་བ་ཉམས་པ་ལ་གཞི་མེད་པས་གསོ་སྦྱོང་འགོག་པ་ནི་ཆོས་བཞིན་མ་\r
ཡིན་པའི་གསོ་སྦྱོང་འགོག་པའོ། །ཕས་ཕམ་པ་དང༌། དགེ་འདུན་གྱི་ལྷག་མ་དང༌། ལྟུང་བ་དང༌། སོ་སོར་བཤགས་པ་དང༌། ཉེས་བྱས་དང༌། ལྟ་བ་ཉམས་པ་དང༌། འཚོ་བ་ཉམས་པ་ལ་གཞི་ཡོད་\r
པས་གསོ་སྦྱོང་འགོག་པ་ནི་ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་བརྒྱད་དང༌། ཆོས་བཞིན་དུ་གསོ་སྦྱོང་འགོག་པ་བརྒྱད་གང་ཞེ་ན། ཚུལ་ཁྲིམས་ཉམས་པ་དང༌། སྤྱོད་\r
པ་ཉམས་པ་དང༌། ལྟ་བ་ཉམས་པ་དང༌། འཚོ་བ་ཉམས་པས་བྱས་པ་ལ་གཞི་མེད་པ་དང༌། ཚུལ་ཁྲིམས་ཉམས་པ་དང༌། ལྟ་བ་ཉམས་པ་དང༌། སྤྱོད་པ་ཉམས་པ་དང༌། འཚོ་བ་ཉམས་\r
པར་མ་བྱས་པ་ལ་གཞི་མེད་པས་གསོ་སྦྱོང་འགོག་པ་ནི་ཆོས་བཞིན་མ་ཡིན་པའི་གསོ་སྦྱོང་འགོག་པའོ། །ཚུལ་ཁྲིམས་ཉམས་པ་དང༌། སྤྱོད་པ་ཉམས་པ་དང༌། ལྟ་བ་ཉམས་པ་དང༌། འཚོ་\r
བ་ཉམས་པར་བྱས་པ་ལ་གཞི་ཡོད་པ་དང༌། ཚུལ་ཁྲིམས་ཉམས་པ་དང༌། ལྟ་བ་ཉམས་པ་དང༌། སྤྱོད་པ་ཉམས་པ་དང༌། འཚོ་བ་ཉམས་པར་མ་བྱས་པ་ལ་གཞི་ཡོད་པས་གསོ་\r
སྦྱོང་འགོག་པ་ནི་ཆོས་བཞིན་དུ་གསོ་སྦྱོང་འགོག་བའོ། །ཆོས་བཞིན་མ་ཡིན་པ་དགུ་དང༌། ཆོས་བཞིན་དུ་གསོ་སྦྱོང་འགོག་པ་གང་ཞེ་ན། ལྷག་མ་དང་བཅས་པ་བྱས་པ་ལ་\r

\r
གཞི་མེད་པ་དང༌། ལྷག་མ་དང་བཅས་པ་མ་བྱས་པ་ལ་གཞི་མེད་པ་དང༌། ལྷག་མ་དང་བཅས་པ་བྱས་པ་དང་མ་བྱས་པ་ལ་གཞི་མེད་པ་དང༌། ལྷག་མ་མེད་པ་བྱས་པ་ལ་གཞི་མེད་པ་དང༌། ལྷག་མ་\r
མེད་པ་མ་བྱས་པ་ལ་གཞི་མེད་པ་དང༌། ལྷག་མ་མེད་པ་བྱས་པ་དང་མ་བྱས་པ་ལ་གཞི་མེད་པ་དང༌། ལྷག་མ་མེད་པ་དང་ལྷག་མ་མེད་པ་བྱས་པ་ལ་གཞི་མེད་པ་དང༌། ལྷག་མ་དང་བཅས་པ་དང་\r
ལྷག་མ་མེད་པ་མ་བྱས་པ་ལ་གཞི་མེད་པ་དང༌། ལྷག་མ་དང་བཅས་པ་དང་ལྷག་མ་མེད་པ་བྱས་པ་དང་མ་བྱས་པ་ལ་གཞི་མེད་པས་གསོ་སྦྱོང་འགོག་པ་ནི་ཆོས་བཞིན་མ་ཡིན་པའི་གསོ་སྦྱོང་འགོག་པའོ། །\r
ལྷག་མ་དང་བཅས་པ་བྱས་པ་ལ་གཞི་ཡོད་པ་དང༌། ལྷག་མ་དང་བཅས་པ་མ་བྱས་པ་ལ་གཞི་ཡོད་པ་དང༌། ལྷག་མ་དང་བཅས་པ་བྱས་པ་དང་མ་བྱས་པ་ལ་གཞི་ཡོད་པ་དང༌། ལྷག་མ་མེད་པ་\r
བྱས་པ་ལ་གཞི་ཡོད་པ་དང༌། ལྷག་མ་མེད་པ་མ་བྱས་པ་ལ་གཞི་ཡོད་པ་དང༌། ལྷག་མ་མེད་པ་བྱས་པ་དང་མ་བྱས་པ་ལ་གཞི་ཡོད་པ་དང༌། ལྷག་མ་དང་བཅས་པ་དང་ལྷག་མ་མེད་པ་བྱས་\r
པ་ལ་གཞི་ཡོད་པ་དང༌། ལྷག་མ་དང་བཅས་པ་དང་ལྷག་མ་མེད་པ་མ་བྱས་པ་ལ་གཞི་ཡོད་པ་དང༌། ལྷག་མ་དང་བཅས་པ་དང་ལྷག་མ་མེད་པ་བྱས་པ་དང་མ་བྱས་པ་ལ་གཞི་ཡོད་པས་གསོ་སྦྱོང་\r
འགོག་པ་ནི་ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་མ་ཡིན་པ་བཅུ་དང༌། ཆོས་བཞིན་དུ་གསོ་སྦྱོང་འགོག་པ་བཅུ་གང་ཞེ་ན། ཕས་ཕམ་པ་ཡིན། ཕས་ཕམ་པའི་གཏམ་ལ་ཞུགས་\r

\r
པ་ཡིན། ཚུལ་ཁྲིམས་ཉམས་པ་ཡིན། ལྟ་བ་ཉམས་པ་ཡིན། སྤྱོད་པ་ཉམས་པ་ཡིན། འཚོ་བ་ཉམས་པ་ཡིན། བསླབ་པ་ཕུལ་བ་ཡིན། བསླབ་པ་ཕུལ་བའི་\r
གཏམ་ལ་ཞུགས་པ་ཡིན། དགེ་འདུན་ལ་དཔྱས་འདོགས་པ་ཡིན། དགེ་འདུན་ལ་དཔྱས་འདོགས་པའི་གཏམ་ལ་ཞུགས་པ་ཡིན་ནོ། །དེ་ལ་ཇི་ལྟར་ན། ཕས་ཕམ་པ་ཡིན་ཞེ་ན། གང་གི་\r
རྣམ་པ་དང༌། གང་གི་ཚུལ་དང༌། གང་གི་མཚན་མས་དགེ་སློང་ཕས་ཕམ་པའི་ཉེས་པ་བྱུང་བ་དེའི་རྣམ་པ་དང༌། དེའི་ཚུལ་དང༌། དེའི་མཚན་མས་དགེ་སློང་ཕས་ཕམ་པའི་ཉེས་པ་བྱུང་\r
པར་མཐོང་བ་ཡིན་ནོ། །དེ་དེས་མཐོང་བས་གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པ་ཡིན་ཏེ། དེ་ལྟར་ན། ཕས་ཕམ་པ་ཡིན་ནོ། །ཇི་ལྟར་ན། ཕས་ཕམ་པའི་གཏམ་ལ་\r
ཞུགས་པ་ཡིན་ཞེ་ན། ཇི་ལྟར་ཡང་དེ་ནི། གཙུག་ལག་ཁང་ངམ། གཙུག་ལག་ཁང་གི་ཕྱི་རོལ་ཡང་རུང༌། དགེ་སློང་མང་པོ་འདུས་ཤིད་འཁོད་པར་གྱུར་པ་རྣམས་ཀྱང་དེ་ལས་བྱུང་བ། དེ་\r
དང་མཐུན་པ། དེའི་རང་བཞིན་གྱི་གཏམ་ལ་ཞུགས་པ་ཡིན་ཏེ། དད་པ་ལས་ཐོས་ཀྱང་རུང༌། བདག་རང་རྣམ་པ་ལ་དོགས་པ་སྐྱེས་ཀྱང་རུང་སྟེ། དེ་དེས་ཐོས་པ་དང༌། དོགས་པས་གསོ་སྦྱོང་\r
འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཇི་ལྟར་ན། ཚུལ་ཁྲིམས་ཉམས་པ་ཡིན་ཞེ་ན། ཕས་ཕམ་པ་བཞི་ལས་གང་ཡང་རུང་ཕས་ཕམ་པ་ཤིན་ཏུ་འདས་པར་གྱུར་པའོ། །ཇི་\r

\r
ལྟར་ན། ལྟ་བ་ཉམས་པ་ཡིན་ཞེ་ན། ལྟ་བ་དྲུག་ཅུ་རྩ་གཉིས་ལས་གང་ཡང་རུང་སྟེ། ལྟ་བར་འགྱུར་བ་རབ་ཏུ་ཐོབ་པ་ཡིན་ནོ། །ཇི་ལྟར་ན་སྤྱོད་པ་ཉམས་པར་གྱུར་པ་ཡིན་ཞེ་ན། མི་སྤྱོད་པ་རྣམས་\r
སྤྱོད་པ་སྟེ། དགེ་སློང་གི་བསླབ་པ་རྣམས་ལ་མི་སློབ་པའོ། །ཇི་ལྟར་ན། འཚོ་བ་ཉམས་པ་ཡིན་ཞེ་ན། འཚོ་བ་ཡོངས་སུ་མ་དག་པ་ཡིན་ནོ། །ཇི་ལྟར་བསླབ་པ་ཕུལ་བ་ཡིན་ཞེ་ན། གང་གི་རྣམ་པ་དང༌།\r
གང་གི་ཚུལ་དང༌། གང་གི་མཚན་མས་དགེ་སློང་བསླབ་པ་འབུལ་བདེའི་རྣམ་པ་དང༌། དེའི་ཚུལ་དང༌། དེའི་མཚན་མས་དགེ་སློང་དུ་མཐོང་བ་ཡིན་ཏེ། དེ་དེས་མཐོང་ནས་གསོ་སྦྱོང་འགོག་པ་ནི།\r
ཆོས་བཞིན་དུ་གསོ་སྦྱོང་འགོག་པའོ། །ཇི་ལྟར་ན། བསླབ་པ་ཕུལ་བའི་གཏམ་ལ་ཞུགས་པ་ཡིན་ཞེ་ན། ཇི་ལྟར་ཡང་དེ་ནི། གཙུག་ལག་ཁང་ངམ། གཙུག་ལག་ཁང་གི་ཕྱི་རོལ་ནའང་རུང༌།\r
དགེ་སློང་རྣམས་འདུས་ཏེ་འཁོད་པ་དེ་དག་ཀྱང་དེ་ལས་བྱུང་བ། དེ་དང་མཐུན་པ། དེའི་རང་བཞིན་གྱི་གཏམ་ལ་ཞུགས་པ་ཡིན་ཏེ། དད་པ་ལས་ཐོས་ཀྱང་རུང༌། བདག་ཉིད་རྣམ་པ་ལ་དོགས་པ་\r
སྐྱེས་ཀྱང་རུང་སྟེ། དེ་དེས་ཐོས་པ་དང༌། དེའི་དོགས་པས་གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཇི་ལྟར་ན། དགེ་འདུན་ལ་དཔྱས་འདོགས་པ་ཡིན་ཞེ་ན། གང་གི་\r
རྣམ་པ་དང༌། གང་གི་ཚུལ་དང༌། གང་གི་མཚན་མས་དགེ་སློང་གི་དགེ་འདུན་ལ་སྨོད་པ་དེ་ལྟ་བུའི་རྣམ་པ་དང༌། དེ་ལྟ་བུའི་ཚུལ་དང༌། དེ་ལྟ་བུའི་མཚན་མས་དགེ་འདུན་ལ་སྨོད་པའི་དགེ་\r

\r
སློང་དུ་མཐོང་བ་ཡིན་ཏེ། དེ་དེས་མཐོང་ནས་གསོ་སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཇི་ལྟར་ན། དགེ་འདུན་ལ་དཔྱས་འདོགས་པའི་གཏམ་ལ་\r
ཞུགས་པ་ཡིན་ཞེ་ན། ཇི་ལྟར་ཡང་དེ་ནི། གཙུག་ལག་ཁང་ངམ། གཙུག་ལག་ཁང་གི་ཕྱི་རོལ་ཏུའང་རུང༌། དགེ་སློང་རྣམས་འདུས་ཏེ་འཁོད་པ་དེ་དག་ཀྱང་དེ་ལས་བྱུང་བ། དེ་དང་\r
མཐུན་པ། དེའི་རང་བཞིན་གྱི་གཏམ་ལ་ཞུགས་པ་ཡིན་ཏེ། དད་པ་ལས་ཐོས་ཀྱང་རུང༌། བདག་རང་རྣམ་པ་ལ་དོགས་པ་སྐྱེས་ཀྱང་རུང་སྟེ། དེ་དེས་ཐོས་པ་དང༌། དེ་ལྟ་བུའི་དོགས་པས་གསོ་\r
སྦྱོང་འགོག་པ་ནི། ཆོས་བཞིན་དུ་གསོ་སྦྱོང་འགོག་པའོ། །ཆོས་བཞིན་བཅུ་པོ་འདི་དག་ལྡོག་པ་ནི། ཆོས་བཞིན་མ་ཡིན་པར་སྦྱར་བར་བྱའོ། །གསོ་སྦྱོང་དགག་པའི་དངོས་པོ་རྫོགས་\r
སོ།། །།མདོར་ན། དགེ་ཚུལ་ལོ་མ་ལོན་པ་གཅིག །ཁ་དོག་ངན་དང་གནས་དེ་བཞིན། །མ་བསྐོས་པ་དང་ཕྱག་བྱ་བ། །མངོན་སུམ་རྡུལ་གཟན་མེད་པའོ། །བཙུན་པ།\r
དགེ་ཚུལ་ཕ་ཉི་ཚེ་དབྱར་ཚུལ་དུ་ཞུགས་ན། དེ་དག་གིས་མལ་སྟན་བགོ་བར་བགྱིའམ། ཨུ་པ་ལི། མ་ཡིན་ནོ། །དེ་དག་གིས་མལ་སྟན་བླང་བར་བགྱིའམ། ཨུ་པ་ལི། བླང་བར་ནི།\r
བྱའོ། །བཙུན་པ། ལོ་མ་ལོན་པ་དག་ཅིག་ཉི་ཚེ་དབྱར་ཚུལ་དུ་ཞུགས་ན། དེ་དག་གིས་མལ་སྟན་བགོ་བར་བགྱིའམ། ཨུ་པ་ལི། མ་ཡིན་ནོ། །དེ་དག་གིས་མལ་སྟན་བླང་བར་བགྱིའམ།\r

\r
ཨུ་པ་ལི། བླང་བར་ནི། བྱའོ། །བཙུན་པ། དགེ་སློང་གཅིག་གམ། གཉིས་སམ། གསུམ་མམ། བཞི་དབྱར་ཚུལ་དུ་ཞུགས་ན། དེ་དག་གིས་མལ་སྟན་བགོ་བར་བགྱིའམ། ཨུ་པ་ལི། མ་ཡིན་ནོ།\r
དེ་དག་གིས་མལ་སྟན་བླང་བར་བགྱིའམ། ཨུ་པ་ལི། བླང་བར་ནི། བྱའོ། །ཨུ་པ་ལི། གང་དུ་དགེ་སློང་ལྔའམ། དེ་ལས་ལྷག་པར་གནས་ན། དེ་དག་གིས་གསོལ་བ་བྱས་ལ་མལ་སྟན་བགེད་\r
བ་སྐོས་ཤིག །བསྐོས་པ་དེས་མལ་སྟན་བགོའོ། །བཙུན་པ། མལ་སྟན་དེ་ཉིད་སྤྱད་པས་ནོངས་པར་འགྱུར་བ་དང༌། དེ་ཉིད་སྤྱད་པས་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ།\r
གང་ཟག་གིས་མལ་སྟན་ཁ་དོག་ངན་པར་མ་གྱུར་པའམ། ཁ་ཚར་རིང་བ་སྤྱད་ན། ཉེས་པ་དང་བཅས་པའོ། །དགེ་འདུན་གྱི་སྤྱད་ན། ཉེས་པ་མེད་དོ། །བཙུན་པ། བཅོམ་ལྡན་འདས་ཀྱིས་དགེ་\r
སློང་གིས་དགེ་འདུན་གྱི་མལ་སྟན་གནས་གཞན་དུ་ཁྱེར་ཞིང་མ་སྤྱོད་ཅིག །ཅེས་གསུངས་ན། བཙུན་པ། དགེ་སློང་ཞིག་གིས་དགེ་འདུན་གྱི་མལ་སྟན་གནས་གཞན་དུ་འཚལ་ཏེ་སྤྱད་ན། ཅིར་\r
འགྱུར། ཉེས་བྱས་སོ། །བར་ཆད་བརྒྱད་ལས་གང་ཡང་རུང་སྟེ་བར་ཆད་གཅིག་བྱུང་བར་གྱུར་པ་དང༌། གནས་དེ་ཉིད་དུ་མལ་སྟན་སྲུང་བར་མི་ནུས་པ་དང༌། གནས་དེར་མི་གནས་པར་སྡོམ་པ་བཅས་པ་ལ་ནི། ཉེས་\r
པ་མེད་དོ། །བཙུན་པ། མ་བསྐོས་པས་མ་ལ་སྟན་བགོ་བར་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་ཞིག་གིས་དགེ་འདུན་གྱི་མལ་སྟན་དེ་ཉིད་སྤྱད་ན། ནོངས་པར་འགྱུར་བ་\r

\r
དང༌། དེ་ཉིད་སྤྱད་པས་ནོངས་པར་མི་འགྱུར་བ་མ་ཆིས་སམ། ཨུ་པ་ལི། ཡོད་དེ། སྤུ་ཕྱིར་ཟློག་སྟེ་གྱོན་ན། ཉེས་པ་དང་བཅས་པའོ། །བཏིང་ན། ཉེས་པ་མེད་དོ།།\r
རྡུལ་གཟན་མེད་པར་གྱོན་ན། ཉེས་པ་དང་བཅས་པའོ། །རྡུལ་གཟན་དང་བཅས་པར་གྱོན་ན། ཉེས་པ་མེད་དོ། །བཙུན་པ། བཅོམ་ལྡན་འདས་ཀྱིས་ཐམས་ཅད་དུ་ཉེ་བར་ཕྱོགས་པ་དང་\r
གནས་པར་མི་བྱའོ། །ཞེས་གསུངས་ན། བཙུན་པ། ཅི། ཉེ་བར་མ་ཕྱོགས་པས་ཉེ་བར་ཕྱོགས་པ་རྒན་པ་ལ་ཡང་ཕྱག་བགྱིའམ། ཨུ་པ་ལི། མ་ཡིན་ཏེ། ཉེ་བར་ཕྱོགས་པ་ཐམས་ཅད་ཀྱིས་\r
ཉེ་བར་མ་ཕྱོགས་པ་རྣམས་ལ་ཕྱག་བྱོས་ཤིག །དགེ་སློང་རྣམས་ཀྱི་ཐ་མར་གཞག་གོ །བཙུན་པ། ཅི། དེ་དག་ལ་མལ་སྟན་ཀྱང་དགེ་སློང་དེ་དག་གི་ཐ་མར་སྩལ་ཏམ། ཨུ་པ་ལི། ཉེ་བར་ཕྱོགས་\r
པ་ལ་རྙེད་པ་དང་མལ་སྟན་བྱིན་པ་མེད་དོ། །བཙུན་པ། མངོན་སུམ་དུ་མ་གྱུར་པ་ལ་མལ་སྟན་སྩལ་པར་བགྱིའམ། ཁ་ཅིག་ལ་བྱིན་ཅིག །ཁ་ཅིག་ལ་མ་སྦྱིན་ཅིག །གང་ལ་སྩལ་བར་བགྱི། སོང་\r
ནས་ཕྱིར་འོང་བ་ལ་ནི། བྱིན་ཅིག །སུ་ལ་མི་སྩལ། སོང་ནས་ཕྱིར་འོང་བ་ལ་ནི། མ་སྦྱིན་ཅིག །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་འདུན་གྱི་རྫས་རྡུལ་གཟན་མ་མཆིས་པར་མ་སྤྱད་\r
ཅིག །ཅེས་གསུངས་ན། བཙུན་པ། དགེ་སློང་གིས་དགེ་འདུན་གྱི་རྫས་རྡུལ་གཟན་མ་མཆིས་པར་སྤྱད་ཀྱང་ནོངས་པར་མི་འགྱུར་བ་མཆིས་དམ། ཨ་པ་ལི། ཡོད་དེ། ཇི་ལྟར་ཡང་དེ་ནི། ཁྱིམ་བདག་\r

\r
གཅིག་གིས་གཡོགས་པའམ་བགོ་བ་ཞིག་རྡུལ་གཟན་མེད་པར་སྤྱད་པར་དགེ་འདུན་ལ་ཕུལ་བ་ཡིན་ནོ། །མདོར་ན། ཀུན་དགའ་བོ་དང་གང་ཟག་དང༌། །དེ་ལྟར་ཕྱག་དང་རུང་བ་དང༌། །ཐ་མ་དབྱར་དུ་གནས་པ་\r
དང༌། །སུམ་ཆ་དབྲི་བ་དེ་བཞིན་ཏེ། །ཁྱིམ་པ་དག་ལ་སོགས་པ་དང༌། །བསླབ་པ་བྱིན་པ་ཐ་མ་འོ། །བཙུན་པ། བཅོམ་ལྡན་འདས་ཀྱིས་ཀུན་དགའ་བོ་ཁྱོད་ཀྱིས་མལ་སྟན་ལྷག་མ་རྣམས་བགོས་ཤིག །ཅེས་\r
གསུངས་ན། ལྷག་པ་གང་ལགས། གང་གཅིག་དང༌། གཉིས་པོའི་ཕྱོགས་ལས་ལྷག་པར་གྱུར་པའོ། །བཙུན་པ། བཅོམ་ལྡན་འདས་ཀྱིས་དགེ་སློང་གིས་དགེ་འདུན་གྱི་མལ་སྟན་རྡུལ་གཟན་མ་མཆིས་པར་\r
མ་སྤྱད་ཅིག །ཅེས་གསུངས་ན། བཙུན་པ། དགེ་སློང་གང་ཟག་གིས་མལ་སྟན་སྤྱད་ན། ཅིར་འགྱུར། ཉེས་བྱས་སོ། །བཙུན་པ། བཅོམ་ལྡན་འདས་ཀྱིས་གང་དགེ་སློང་གློ་བུར་དུ་ལྷགས་པ་དང༌། གཞི་པ་\r
རྣམས་ཇི་ལྟར་རྒན་རིམ་བཞིན་ཕྱག་བྱོས་ཤིག །ཅེས་གསུངས་ན། བཙུན་པ། དེ་སྟེ་ཆད་པ་བགྱིད་པའི་དགེ་སློང་རྒན་པ་ལའང་ཕྱག་བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཨུ་པ་ལི། ཕྱག་\r
བྱ་བའི་མི་རིགས་པ་ཐམས་ཅད་ལ་ཕྱག་མི་བྱ་སྟེ། འཁོན་ཡོད་པ་ནི། མ་གཏོགས་སོ། །ཨུ་པ་ལི། དགེ་འདུན་གྱི་ནང་ན་ཕྱག་བྱ་བའི་མི་རིགས་པའི་གང་ཟག་རྣམས་གང་ཞེ་ན། བསྡིགས་པའི་ལས་\r
བྱས་པ་དང༌། སྨད་པའི་ལས་བྱས་པ་དང༌། བསྐྲད་པའི་ལས་བྱས་པ་དང༌། སླར་སྡུམ་པའི་ལས་བྱས་པ་དང༌། མ་མཐོང་བའི་ཕྱིར་སྤང་བའི་ལས་བྱས་པ་དང༌། ལས་སླར་མི་བྱེད་པའི་ཕྱིར་སྤང་\r

\r
བའི་ལས་བྱས་པ་དང༌། སྡིག་པ་ལ་ལྟ་བ་སླར་མ་སྦངས་པའི་ཕྱིར་སྤང་བའི་ལས་བྱས་པ་དང༌། ཆད་པ་བྱེད་པ་དང༌། གཞི་ནས་བསླངས་ཏེ་ཆད་པ་བྱེད་པ་དང༌། ཆད་པ་\r
འཁོར་བ་དང༌། ཡིད་མགུ་བར་བྱ་བ་སྤྱོད་པ་དང༌། གཞི་ནས་བསླངས་ཏེ་ཡིད་མགུ་བར་བྱ་བ་སྤྱོད་པ་དང༌། ཁྱིམ་པ་དང༌། མ་ནིང་དང༌། དགེ་སློང་མ་སུན་ཕྱུང་བ་དང༌། ཕ་དང༌། མ་དང༌། དགྲ་\r
བཅོམ་པ་བསད་པ་དང༌། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང༌། མུ་སྟེགས་ཅན་དང༌། མུ་སྟེགས་ཅན་དུ་སོང་བ་དང༌། རྐུན་གནས་དང༌། མི་གནས་པ་དང༌། སོ་སོར་གནས་པ་དང༌།\r
སྔར་ཉེས་པ་བྱུང་བ་དང༌། སྔོན་འཁྲུགས་པ་དང༌། ཉེ་བར་ཕྱོགས་པ་དང༌། བསླབ་པ་སྩལ་པ་དང༌། དགེ་སློང་མ་དང༌། དགེ་སློབ་མ་དང༌། དགེ་ཚུལ་ཕ་དང༌། དགེ་ཚུལ་མ་དང༌། ཤིན་ཏུ་\r
གཞོན་པ་རྣམས་ལ་ཕྱག་མ་བྱེད་ཅིག །བཤང་བ་བྱེད་པ་ལ་ཕྱག་མི་བྱའོ། །བཤང་བ་བྱེད་པས་ཕྱག་མི་བྱའོ། །གཅི་བ་བྱེད་པ་ལ་ཕྱག་མི་བྱའོ། །གཅི་བ་བྱེད་པས་ཕྱག་མི་བྱའོ། །སོ་ཤིང་ཟ་བ་ལ་ཕྱག་\r
མི་བྱའོ། །སོ་ཤིང་ཟ་བས་ཕྱག་མི་བྱའོ། །ཟས་ཟ་བ་ལ་ཕྱག་མི་བྱའོ། །ཟས་ཟ་བས་ཕྱག་མི་བྱའོ། །འཐུང་བ་ལ་ཕྱག་མི་བྱའོ། །འཐུང་བས་ཕྱག་མི་བྱའོ། །སྒྲེན་མོ་ལ་ཕྱག་མི་བྱའོ། །སྒྲེན་མོས་ཕྱག་མི་བྱའོ།།\r
གོས་གཅིག་པ་ལ་ཕྱག་མི་བྱའོ། །གོས་གཅིག་པས་ཕྱག་མི་བྱའོ། །མི་སྣང་བར་འདུག་པས་ཕྱག་མི་བྱའོ། །མི་བདེ་བར་འདུག་པ་ལ་ཕྱག་མི་བྱའོ། །མི་བདེ་བར་འདུག་པས་ཕྱག་མི་བྱའོ། །ལུང་ནོད་པ་\r

\r
ལ་ཞུགས་པའམ། ཡིད་ལ་བྱེད་པ་ལ་ཞུགས་པའམ། ཆོས་ཉན་པར་ཞུགས་པ་ལ་ཕྱག་མི་བྱའོ། །ལུང་ནོད་པ་དང༌། ཡིད་ལ་བྱེད་པ་དང༌། ཆོས་ཉན་པར་ཞུགས་པས་ཕྱག་མི་བྱའོ། །ཡེངས་པ་ལ་ཕྱག་\r
མི་བྱའོ། །ཁྱིམ་གྱི་ནང་དུ་ཞུགས་པ་ལ་ཕྱག་མི་བྱ་སྟེ། གང་ཟག་འདི་དག་ནི། ཕྱག་བྱ་བར་མི་རིགས་པའོ། །བཙུན་པ། དགེ་སློང་ཞིག་གིས་དགེ་འདུན་གྱི་ཁྲིའམ། ཁྲིའུ་ལ་མཆིས་སམ། ཉལ་ཡང་\r
ནོངས་པ་ལྟུང་བར་མི་འགྱུར་བ་མཆིས་སམ། ཨུ་པ་ལི། ཡོད་དེ། མི་རུང་བ་ལ་འདུག་གམ། ཉལ་བ་སྟེ། གང་དགེ་སློང་རྣམས་ཀྱིས་སྤྱད་པར་མི་རུང་བའོ། །བཙུན་པ། བཅོམ་ལྡན་འདས་ཀྱིས་གང་ཆད་\r
པ་བགྱིད་པའི་དགེ་སློང་ནི། དགེ་སློང་རྣམས་ཀྱིས་ཐ་མར་སྩལ་ཏམ། ཨུ་པ་ལི། མ་ཡིན་ཏེ། རིམ་གྱིས་སྦྱིན་ནོ། །བཙུན་པ། བཅོམ་ལྡན་འདས་ཀྱིས་གང་དབྱར་མེད་པ་དང༌། རང་བཞིན་དུ་གནས་པ་\r
རྣམས་ལ་མལ་སྟན་སྔར་བྱིན་ཅིག །དེའི་འོག་ཏུ་སྤངས་པའི་རྣམས་ལའོ། །ཞེས་གསུངས་ན། དེ་སྟེ་མལ་སྟན་ལྷག་པར་གྱུར་ན། རང་བཞིན་དུ་གནས་པ་དང་ལྷན་ཅིག་ཏུ་སྩལ་ཏམ། ཨུ་པ་ལི། མི་སྦྱིན་ནོ།།\r
བཙུན་པ། དགེ་སློང་ཞིག་གིས་གནས་བཞི་ནས་མལ་སྟན་བླངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ། ཇི་ལྟར་ཡང་དེ་ནི། དགེ་སློང་ཞིག་གིས་གནས་བཞིའི་མཚམས་ཤིང་\r
ངམ། འདམ་བུའམ། རེ་ལྡེས་མནན་ཏེ་དབྱར་ཚུལ་དུ་ཞུགས་པ་ཡིན་ནོ། །བཙུན་པ། བཅོམ་ལྡན་འདས་ཀྱིས་དགེ་ཚུལ་ཕ་རྣམས་ནི། རྙེད་པའི་སུམ་ཆ་བྱིན་ཅིག །ཅེས་གསུངས་ན། བཙུན་པ། ཅི།\r

\r
མལ་སྟན་ཡང་སུམ་ཆ་སྩལ་ཏམ། ཨུ་པ་ལི། མ་ཡིན་ཏེ། སྐལ་པ་མཉམ་པར་བྱིན་ཅིག །བཙུན་པ། བཅོམ་ལྡན་འདས་ཀྱིས་གང་དགེ་སློང་གསར་བུ་རྣམས་ཀྱིས་\r
རྒན་པོ་རྣམས་ལས་སྔོན་དུ་མལ་སྟན་མ་བླང་ཞིག །ཅེས་གསུངས་ན། བཙུན་པ། དགེ་སློང་གཞོན་ནུས་རྒན་པ་ལས་སྔར་མལ་སྟན་བླངས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི། ཡོད་དེ།\r
གང་གིས་དགེ་འདུན་ལས་གནས་ཀྱི་གནང་བ་ཐོབ་པ་དང༌། ཉེ་གཡོག་གི་གནང་བ་ཐོབ་པ་ཡིན། འཇིགས་པའི་ས་ནས་ཐོས་ཏེ་འོངས་པ་ཡིན་ནོ། །བཙུན་པ། ཁྱིམ་པ་མལ་སྟན་འགོད་པར་བསྐོའམ་\r
ཨུ་པ་ལི། མ་ཡིན་ནོ། །དེ་བཞིན་དུ་ཟམ་ནས་བསླབ་པ་སྩལ་པའི་བར་དུ་རྒྱས་པར་མལ་སྟན་འགོད་པར་བསྐོའམ། ཨུ་པ་ལི། མ་ཡིན་ནོ། །བཙུན་པ། སྨྱོན་པ་མལ་སྟན་འགོད་པར་བསྐོའམ།\r
ཨུ་པ་ལི། མ་ཡིན་ནོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་སོ། །བཙུན་པ། འགྲོ་བ་གཞན་དུ་གནས་པ་དག་མལ་སྟན་\r
འགོད་པར་བསྐོའམ། ཨུ་པ་ལི། མ་ཡིན་ནོ། །བཙུན་པ། མ་ནིང་ལ་མལ་སྟན་སྩལ་ཏམ། ཨུ་པ་ལི། མ་ཡིན་ནོ། །དེ་བཞིན་དུ་དགེ་སློང་མ་སུན་ཕྱུང་བ་ནས་སྔར་འཁྲུགས་པའི་བར་དུ་དེ་དག་ལ་\r
མལ་སྟན་སྩལ་ཏམ། ཨུ་པ་ལི། མ་ཡིན་ནོ། །བཙུན་པ། དགེ་འདུན་གྱི་དབྱེན་བགྱིས་པ་དང༌། བསླབ་པ་སྩལ་པ་ལ་མལ་སྟན་སྩལ་ཏམ། ཨུ་པ་ལི། བྱིན་ཅིག །བཙུན་པ། སྨྱོན་པ་ལ་\r

\r
མལ་སྟན་སྩལ་ཏམ། ཨུ་པ་ལི། དེ་སྟེ་སྤྱད་པ་བཞིན་དུ་མི་སྤྱད་ན། མ་སྤྱིན་ཅིག །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌།\r
འོན་པ་རྣམས་ལ་ཡང་བརྗོད་པར་བྱའོ། །བཙུན་པ། མལ་སྟན་འགོད་པར་དགེ་སློང་བསྐོ་བའི་ཚེ་མཚན་འཕོས་ན། བསྐོས་པ་ཞེས་བགྱིའམ། ཨུ་པ་ལི། བསྐོས་པ་ཞེས་བྱའོ། །དེས་མལ་\r
སྟན་བསྐོ་བར་བགྱིའམ། ཨུ་པ་ལི། མ་ཡིན་ནོ། །མལ་སྟན་གྱི་དངོས་པོ་རྫོགས་སོ།། །།འདུ་བ་གཞུང་དམ་པ། བམ་པོ་ཉེར་གཅིག་པ། མདོར་ན། གསུམ་དུ་བྱས་པའི་གཟུ་\r
བོ་དང༌། །རྣམ་པར་ཞི་བའི་མཚན་དེ་བཞིན། །གསོ་སྦྱོང་དག་གི་མངོན་སུམ་དག །འབྱུང་བ་དག་ཀྱང་དེ་བཞིན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། གཟུ་\r
བོ་ཆོས་དུ་དང་ལྡན་ན། འདུལ་བ་འཛིན་ཅིང་རྩོད་པ་རྣམ་པར་ཞི་བར་བགྱིད་ནས་པ་ལགས། ཨུ་པ་ལི། བཅུ་གཅིག་སྟེ། བཅུ་གཅིག་གང་ཞེ་ན། རྩོད་པ་ཤེས། རྩོད་པ་ཅི་ལ་བྱུང་བ་ཤེས།\r
རྩོད་པ་བསྡུ་བ་ཤེས། རྩོད་པ་རྣམ་པར་ཞི་བ་ཤེས། རྩོད་པ་ཤིན་ཏུ་ཞི་བས་ཕྱིས་མི་འབྱུང་བར་ཤེས། འབྱུང་བ་ཤེས། བཅས་པ་ཤེས། རྫེས་སུ་བཅས་པ་ཤེས། དགག་པ་ཤེས། མངོན་\r
པར་རྗེས་སུ་གནང་བ་ཤེས། ལས་བྱས་པ་དང་མ་བྱས་པ་ཤེས་པ་སྟེ། ཨུ་པ་ལི། ཆོས་བཅུ་གཅིག་པོ་འདི་དག་དང་ལྡན་པའི་གཟུ་བོ་ནི། འདུལ་བ་འཛིན་པ། རྩོད་པ་རྣམ་པར་ཞི་བར་བྱེད་ནུས་\r

\r
པ་ཡིན་ནོ། །གཞན་ཡང་ཆོས་བཅུ་གཅིག་སྟེ། བཅུ་གཅིག་པོ་གང་ཞེ་ན། ཉེས་པ་ཤེས། ཉེས་པ་མེད་པ་ཤེས། ཉེས་པ་ལྕི་བ་ཤེས། ཉེས་པ་ཡང་\r
བ་ཤེས། ཉེས་པ་བྱུང་བ་ཤེས། ཉེས་པ་ལས་དབྱུང་བ་ཤེས། འདོད་པའི་ཕྱིར་མི་འགྲོ། ཞེ་སྡང་དང༌། འཇིགས་པ་དང༌། གཏི་མུག་གི་ཕྱིར་མི་འགྲོ་བ་དང༌། ཆད་པའི་ལས་\r
བྱ་བ་དང་མི་བྱ་བ་ཤེས་པ་སྟེ། ཨུ་པ་ལི། བཅུ་གཅིག་པོ་འདི་དག་གིས་རྣམ་པར་ཞི་བར་བྱ་བའི་བར་དུ་རྒྱས་པར་རོ། །གཞན་ཡང་ཆོས་བཅུ་གཅིག་གི་བར་དུ་སྟེ། བཅུ་གཅིག་\r
པོ་གང་ཞེ་ན། མདོ་སྡེ་ལ་མཁས་པ་ཡིན། འདུལ་བ་ལ་མཁས་པ་ཡིན། རྣམ་པར་འབྱེད་པ་ལ་མཁས་པ་ཡིན། ལུང་ལ་ཞུགས་པ་ཡིན། མདོ་སྡེ་འབྱེད་པ་ཡིན།\r
འཁྲུལ་བ་མི་འཛིན་པ་ཡིན། གསང་བའི་ཚིག་མི་འཛིན་པ་ཡིན། གདོན་མི་ཟ་བར་འཛིན་པ་ཡིན། ཚིག་མང་པོ་མི་འཛིན་པ་ཡིན། དམ་བཅས་པ་འཛིན་པ་ཡིན། ལན་\r
གསུམ་གྱི་བར་དུ་གཞོག་པ་ཡིན་ཏེ། ཨུ་པ་ལི། ཆོས་བཅུ་གཅིག་པོ་འདི་དག་དང་ལྡན་པའི་གཟུ་བོ་ནི། འདུལ་བ་འཛིན་པ། རྩོད་པ་རྣམ་པར་ཞི་བར་བྱེད་ནུས་པ་ཡིན་ནོ། །ཆོས་\r
དུ་དང་ལྡན་པས་རྩོད་པ་ཤིན་ཏུ་ཞི་བ་ལགས། ཨུ་པ་ལི། ཉི་ཤུ་རྩ་གཅིག་སྟེ། ཉི་ཤུ་རྩ་གཅིག་པོ་གང་ཞེ་ན། དགེ་འདུན་ལ་བསྒོ་བ་ཡིན། ཆོས་དང་བཅས་པས་རྒྱལ་པོའི་\r

\r
བཀའ་དང་མཐུན་པ་ཡིན། ཕྱོགས་དང་ཕ་རོལ་གྱི་ཕྱོགས་ཀྱི་དགེ་སློང་དག་གོ་བར་བྱེད་པ་ཡིན། རྒོལ་བ་དང་ཕྱིར་རྒོལ་བའི་དགེ་སློང་ལ་ཆོས་དང་མཐུན་པས་རྒོལ་བ་དང༌། ཕྱིར་རྒོལ་\r
བའི་དགེ་སློང་ལ་འདུལ་བ་མ་ཉམས་པར་བྱེད་པ་ཡིན། མི་གཙང་བའི་གང་ཟག་གི་ཉེས་པ་དང་མ་བཅས་པ་ཡིན། བྱུང་བ་ཆུད་མ་གསན་པ་ཡིན། བཅས་པ་ཆུད་མ་གསན་པ་ཡིན།\r
རྗེས་སུ་བཅས་པ་ཆུད་མ་གསན་པ་ཡིན། དགག་པ་ཆུད་མ་གསན་པ་ཡིན། མངོན་པར་རྗེས་སུ་གནང་བ་ཆུད་མ་གསན་པ་ཡིན། ཉེས་པ་ཆུད་མ་གསན་པ་ཡིན། རྒོལ་བའི་དགེ་སློང་གི་\r
ཡི་དམ་ཤིན་ཏུ་བཟུང་བ་ཡིན། ལན་འདེབས་པའི་ཡི་དམ་ཤིང་ཏུ་བཟུང་བ་ཡིན། མདོ་སྡེའི་ཚིག་ཀྱང་བསྟན་པ་ཡིན། འདུལ་བ་དང་མཐུན་པ་ཡིན། ཆོས་ཀྱི་མིག་རྗེས་སུ་བཟུང་\r
བ་ཡིན། བསྐོས་ནས་རྣམ་པར་ཞི་བར་བྱེད་པ་ཡིན། ཉེས་པ་སྟོན་པ་ཡིན། ཆད་པའི་ལས་དམིགས་སུ་བབ་པ་ཡིན། རྣམ་པར་དག་པ་སྟོན་པ་ཡིན། ཆོས་དང༌། འདུལ་བ་དང༌། སྟོན་\r
པའི་བསྟན་པས་རྩོད་པ་རྣམ་པར་ཞི་བ་ཡིན་ཏེ། ཨུ་པ་ལི། ཆོས་ཉི་ཤུ་རྩ་གཅིག་པོ་འདི་རྣམས་དང་ལྡན་ན། རྩོད་པ་རྣམ་པར་ཞི་བ་ཞེས་བྱའོ། །བཙུན་པ། རྒོལ་བའམ། སླར་རྒོལ་\r
བའི་དགེ་སློང་མཚན་འཕོས་ན། རྩོད་བཞི་བ་ཞེས་བགྱིའམ། ཨུ་པ་ལི། ཞི་བ་ཞེས་བྱའོ། །བཙུན་པ། བཅོམ་ལྡན་འདས་ཀྱིས་རྩོད་པ་བྱུང་བ་བྱུང་མ་ཐག་ཏུ་རྩོད་པ་ཞི་བར་བྱེད་པའི་ཆོས་\r

\r
བདུན་གྱིས་རྣམ་པར་ཞི་བར་བྱའོ། །ཞེས་གསུངས་ན། བཙུན་པ། རྩོད་པ་རྣམ་པ་བཞི་ལས་གང་ཡང་རུང་སྟེ། རྩོད་པ་ཞིག་བྱུང་ན། རྩོད་པ་ཞི་བར་བགྱིད་\r
པའི་ཆོས་བདུན་པོ་ལས་གང་ཡང་རུང་བའི་རྩོད་པ་ཞི་བར་བགྱིད་པའི་ཆོས་ཀྱིས་རྣམ་པར་ཞི་བར་མ་བགྱིས་པར་རྣམ་པར་ཞི་བར་འགྱུར་བ་མཆིས་སམ། ཨུ་པ་ལི། ཡོད་དེ། དེ་ནི།\r
མཐུན་པའི་གསོ་སྦྱོང་ངོ༌། །བཙུན་པ། རྩོད་པ་བཞི་ལས་གང་ཡང་རུང་སྟེ་རྩོད་པ་ཞིག་བྱུང་ན། རྒོལ་བ་དང༌། སླར་རྒོལ་བའི་དགེ་སློང་རྣམས་ལས་གང་གི་ཚིག་གཟུང་བར་བགྱི།\r
རྒན་རིམ་གྱིས་གཟུང་ངོ༌། །བཙུན་པ། དེ་སྟེ་གཉིས་ཀའི་ལོ་གྲངས་མཉམ་ན། གང་གི་ཚིག་གཟུང་བར་བགྱི། གང་མང་དུ་ཐོས་པ་ཡིན་ནོ། །བཙུན་པ། དེ་སྟེ་གཉིས་ཀའང་གཞུང་\r
ལ་མཚུངས་པར་གྱུར་ན། གང་གི་ཚིག་གཟུང་བར་བགྱི། གང་བྱང་བ་ཡིན་ནོ། །དེ་སྟེ་གཉིས་ཀ་བྱང་བར་གྱུར་ན། གང་གི་ཚིག་གཟུང་བར་བགྱི། གང་བྱང་བའི་ཤས་ཆེ་བ་ཡིན་ཏེ། དེའི་\r
ཚིག་གིས་རྩོད་པ་རྣམས་རྣམ་པར་ཞི་བར་བྱའོ། །བཙུན་པ། བཅོམ་ལྡན་འདས་ཀྱིས་གང་ཚུལ་ཤིང་མང་པོས་རྩོད་པ་ཞི་བར་བྱ་བ་ལས། གང་གི་ཕྱོགས་སུ་ཚུལ་ཤིང་གཅིག་གིས་\r
ཀྱང་ལྷག་པར་གྱུར་ན། དེའི་ཕྱོགས་དེས་རྣམ་པར་ཞི་བར་བྱའོ། །ཞེས་གསུངས་ན། བཙུན་པ། དེ་སྟེ་ཕྱོགས་གཉིས་ཀ་ཚུལ་ཤིང་མཉམ་པར་གྱུར་ན། གང་གི་དབང་གིས་རྩོད་པ་རྣམས་\r

\r
རྣམ་པར་ཞི་བར་བགྱི། ཨུ་པ་ལི། ཕྱོགས་གང་གི་དགེ་སློང་དག་ཕལ་ཆེར་བྱང་བའི་ཤས་ཆེ་བ་ཡིན་ནོ། །བཙུན་པ། གང་དགེ་སློང་རྣམས་རྩོད་པ་དགེ་སློང་རྣམས་ཀྱིས་རྣམ་པར་ཞི་བར་བགྱིད་\r
མ་ནུས་ན། བཙུན་པ། དགེ་སློང་མས་རྣམ་པར་ཞི་བར་བགྱིར་རུང་ངམ། ཨུ་པ་ལི། རུང་ངོ༌། །དེ་བཞིན་དུ་སྡེ་ལྔའི་རྣམས་ཕན་ཚུན་གཅིག་ལ་གཅིག་སྦྱར་བར་བྱའོ། །མདོར་ན། འཕྲིན་པ་སྤྲིང་\r
ཡིན་ལག་བརྡ་དང༌། །གཞན་ཟེར་བ་དང་གཅིག་ནས་གཅིག །སྨྱོན་པ་སེམས་འཁྲུགས་ན་བ་དང༌། །འོན་གླེན་ཁྱིམ་པ་དག་ལ་སོགས། །བསླབ་པ་བྱིན་པ་ཐ་མ་འོ། །བཙུན་པ། འཕྲིན་\r
གྱིས་རྩོད་པ་རྣམ་པར་ཞི་བར་བགྱིས་ན། རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །དེ་བཞིན་དུ་སྤྲིང་ཡིག་དང༌།\r
ལག་བརྡ་དང༌། གཞན་ཟེར་བ་དང༌། གཅིག་ནས་གཅིག་ཏུ་བརྒྱུད་དེ་རྣམ་པར་ཞི་བར་བགྱིས་ན། རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི། འདས་\r
པ་དང་བཅས་པའོ། །བཙུན་པ། སྨྱོན་པ་ཞིག་གིས་རྩོད་པ་རྣམ་པར་ཞི་བར་བགྱིས་ན། རྩོད་པ་རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི།\r
འདས་པ་དང་བཅས་པའོ། །དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་པ་དང༌། ལྐུགས་པ་དང༌། འོན་པ་རྣམས་ཀྱིས་རྣམ་པར་ཞི་བར་བགྱིས་ན།\r

\r
རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། ཁྱིམ་པ་ཞིག་གིས་རྩོད་པ་རྣམ་པར་ཞི་བར་བགྱིས་\r
ན། རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། དེ་བཞིན་དུ་མ་ནིང་ནས་བསླབ་པ་སྩལ་པ་རྣམས་ཀྱི་བར་དུ་རྒྱས་པར་དེ་\r
དག་གི་རྩོད་པ་རྣམ་པར་ཞི་བར་བགྱིས་ན། རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱ་སྟེ། དགེ་འདུན་ནི། འདས་པ་དང་བཅས་པའོ། །བཙུན་པ། རྒོལ་བའམ། སླར་རྒོལ་བ་དུས་\r
བགྱིས་ན། རྩོད་པ་རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱའོ། །དེ་བཞིན་དུ་ཁྱིམ་པ་ལགས་པར་ཁས་བླངས་པ་ནས་བསླབ་པ་སྩལ་པ་ལགས་པའི་བར་དུ་རྒྱས་པར་ཁས་\r
བླངས་ན། རྩོད་པ་རྣམ་པར་ཞི་བ་ཞེས་བགྱིའམ། ཨུ་པ་ལི། རྣམ་པར་ཞི་བ་ཞེས་བྱའོ། །བཙུན་པ། རྒོལ་བའམ། སླར་རྒོལ་བའི་དགེ་སློང་མཚན་འཕོས་ན། རྩོད་པ་རྣམ་པར་ཞི་བ་ཞེས་བགྱིའམ།\r
ཨུ་པ་ལི། རྣམ་པར་ཞི་བ་ཞེས་བྱའོ། །རྩོད་པའི་དངོས་པོ་རྫོགས་སོ།། །།མདོར་ན། བྱེ་འབྱེད་དགེ་འདུན་ཅ་ཅོ་དང༌། །ཐ་དད་པ་དང་ཚུལ་བཞིན་དང༌། །བསྐལ་པ་ཁ་ན་མ་ཐོ་ལོག་\r
དགེ་འདུན་དབྱེ་དང་མི་མཁས་པའོ། །བཙུན་པ། དགེ་འདུན་བྱེ་བ་ཞེས་ཀྱང་བགྱི། །བཙུན་པ། དགེ་འདུན་འདུས་པ་ཞེས་ཀྱང་བགྱི་ན། བཙུན་པ། དགེ་འདུན་བྱེ་བ་གང་ལགས། ཨུ་པ་ལི། གང་དབྱེན་བྱེད་པས་\r

\r
ཆོས་མ་ཡིན་པ་ལ་ཆོས་མ་ཡིན་པར་འདུ་ཤེས། འདུལ་བ་མ་ཡིན་པ་ལ་འདུལ་བ་མ་ཡིན་པར་འདུ་ཤེས་པར་གྱུར་བཞིན་དུ་དེས་འདུ་ཤེས་བཅབས། བཟོད་པ་བཅབས། དད་པ་བཅབས། བློ་གྲོས་དང༌།\r
ལྟ་བ་དང༌། རྟོག་པ་རྣམས་བཅབས་ཏེ་འདི་སྐད་དུ། འདི་ནི། ཆོས་སོ། །འདི་ནི། འདུལ་བའོ། །འདི་ནི། སྟོན་པའི་བསྟན་པའོ། །ཞེས་སྨྲས་ནས་དེས་དགེ་སློང་དག་ལ་བསྒོ། ཡང་དག་པར་བསྒོ། སློབ། ལེན་དུ་\r
འཇུག །བརྟུལ་ཞུགས་ཀྱི་གཞི་ལྔ་ཡང་རྗེས་སུ་བསྒྲགས་ཏེ། འདི་ལྟར། ཚེ་དང་ལྡན་པ། ཁྱེད་ཅག་ལག་གང་དད་ཅིང་བཟོད་དེ་མོས་པ་དེ་དག་གིས་ནི། ཚུལ་ཤིང་ལོངས་ཤིག །དེ་གང་གིས་བརྟུལ་ཞུགས་\r
ཀྱི་གནས་ལྔ་བསྒྲགས་ཏེ་གསོལ་བ་བྱས། ཚུལ་ཤིང་བྲིམས་ཏེ་མང་པོ་ཁྲིད་དེ་འགྲོ་བ་འདི་ནི། དགེ་འདུན་བྱེ་བ་ཞེས་བྱའོ། །དགེ་འདུན་འདུས་པ་གང་ཞེ་ན། དགེ་སློང་མཚམས་ཀྱི་ནང་ན་ཇི་སྙེད་འཁོད་པར་གྱུར་\r
པ་དེ་དག་ལས་བྱེད་པ་ན། དེ་དག་ཐམས་ཅད་འདུས་པར་གྱུར། མངོན་སུམ་དུ་གྱུར། དད་པ་བླང་བར་རིགས་པའི་རྣམས་ལས་དད་པ་བླངས་པར་གྱུར། དགེ་སློང་རྣམས་ཀྱང་འཐབ་པ་མེད། རྩོད་པ་མེད་\r
ལ། དེ་དག་ཆོས་སུ་འདུ་ཤེས། འདུལ་བར་འདུ་ཤེས་ཏེ་གསོ་སྦྱོང་གི་ལས་བྱེད་པ་འདི་ནི། དགེ་འདུན་འདུས་པ་ཞེས་བྱའོ། །བཙུན་པ། དགེ་འདུན་འབྱེད་པས་བསྟིར་མེད་པའི་ཁ་ན་མ་ཐོ་བ་བསྐྱེད་ལ་མཚམས་\r
མེད་པའི་ལས་སུ་འགྱུར་བ་གང་ལགས། ཨུ་པ་ལི། ནམ་འབྱེད་པས་ཆོས་མ་ཡིན་པ་ལ་ཆོས་མ་ཡིན་པར་འདུ་ཤེས་པ་ཡིན། བྱེ་བ་ལའང་ཆོས་མ་ཡིན་པར་འདུ་ཤེས་བཞིན་དུ་དེས་འདུ་ཤེས་བཅབས།\r

\r
བཟོད་པ་བཅབས། དད་པ་དང༌། བློ་གྲོས་དང༌། ལྟ་བ་དང༌། རྟོག་པ་རྣམས་བཅབས་ཏེ་འདི་སྐད་དུ། ཆོས་ནི། འདིའོ། །འདུལ་བ་ནི། འདིའོ། །སྟོན་པའི་བསྟན་པ་ནི། འདིའོ།།\r
ཞེས་སྨྲས་ནས་དེས་དགེ་སློང་དག་ལ་བསྒོ། ཡང་དག་པར་བསྒོ། སློབ། ལེན་དུ་འཇུག། བརྟུལ་ཞུགས་ཀྱི་གཞི་ལྔ་ཡང་རྗེས་སུ་བསྒྲགས་ཏེ་གང་དབྱེན་བྱེད་པ་དེས་བརྟུལ་ཞུགས་ཀྱི་གཞི་ལྔ་རྗེས་སུ་བསྒྲགས་\r
ཏེ་གསོལ་བ་བྱས། ཚུལ་ཤིང་བྲིམས་ནས་མང་པོ་ཁྲིད་དེ་སོང་བ་འདི་ནི། དགེ་འདུན་འབྱེད་པ་ཡིན་ཏེ། བསྟིར་མེད་པའི་ཁ་ན་མ་ཐོ་བའང་བསྐྱེད། ཡང་དག་པར་བསྒོ་བ་བླངས་ཤིང་ལེན་དུ་འཇུག་པས་\r
མཚམས་མེད་པའི་ལས་སུ་འང་འགྱུར་རོ། །དགེ་འདུན་འབྱེད་པས་བསྟིར་མེད་པའི་ཁ་ན་མ་ཐོ་བ་ནི། སྐྱེ་ལ། དེ་མཚམས་མེད་པའི་ལས་སུ་མི་འགྱུར་བ་གང་ཞེ་ན། ཨུ་པ་ལི། གང་དབྱེན་བྱེད་པས་ཆོས་\r
མ་ཡིན་པ་ལ་ཆོས་མ་ཡིན་པར་འདུ་ཤེས་པར་གྱུར་ལ། བྱེ་བ་ལ་ནི། ཆོས་སུ་འདུ་ཤེས་པ་དང༌། ཆོས་མ་ཡིན་པ་ལ་ཆོས་མ་ཡིན་པར་འདུ་ཤེས་པར་གྱུར་ལ། བྱེ་བ་ལ་ཡང་ཆོས་མ་ཡིན་པར་འདུ་\r
ཤེས་པ་དང༌། ཆོས་མ་ཡིན་པ་ལ་ཆོས་མ་ཡིན་པར་འདུ་ཤེས་པར་གྱུར་ལ། བྱེ་བ་ལ་ཐེ་ཚོམ་ཟ་བ་དང༌། ཆོས་མ་ཡིན་པ་ལ་ཆོས་སུ་འདུ་ཤེས་ལ། བྱེ་བ་ལ་ཆོས་མ་ཡིན་པར་འདུ་ཤེས་པ་དང༌། ཆོས་\r
མ་ཡིན་པ་ལ་ཆོས་སུ་འདུ་ཤེས་ལ། བྱེ་བ་ལ་ཡང་ཆོས་སུ་འདུ་ཤེས་པ་དང༌། ཆོས་མ་ཡིན་པ་ལ་ཆོས་སུ་འདུ་ཤེས་ལ། བྱེ་བ་ལ་ཐེ་ཚོམ་དུ་གྱུར་པ་དང༌། ཆོས་ལ་ཆོས་སུ་འདུ་ཤེས་ལ།\r

\r
བྱེ་བ་ལ་ཆོས་མ་ཡིན་པར་འདུ་ཤེས་པ་དང༌། ཆོས་ལ་ཆོས་མ་ཡིན་པར་འདུ་ཤེས་ལ། བྱེ་བ་ལ་ཆོས་སུ་འདུ་ཤེས་པ་དང༌། ཆོས་ལ་ཆོས་མ་ཡིན་པར་འདུ་ཤེས་ལ། བྱེ་བ་ལ་ཐེ་ཚོམ་དུ་གྱུར་པ་དང༌།\r
ཆོས་ལ་ཆོས་མ་ཡིན་པར་འདུ་ཤེས་ལ། བྱེ་བ་ལ་ཡང་ཆོས་མ་ཡིན་པར་འདུ་ཤེས་པ་དང༌། ཆོས་ལ་ཆོས་མ་ཡིན་པར་འདུ་ཤེས་ལ། བྱེ་བ་ལ་ཆོས་སུ་འདུ་ཤེས་པ་དང༌། ཆོས་ལ་ཆོས་མ་ཡིན་པར་\r
འདུ་ཤེས་ལ། བྱེ་བ་ལ་ཐེ་ཚོམ་དུ་གྱུར་པ་དང༌། ཆོས་དང་ཆོས་མ་ཡིན་པ་ལ་ཐེ་ཚོམ་དུ་གྱུར་ལ། བྱེ་བ་ལ་ཆོས་མ་ཡིན་པར་འདུ་ཤེས་པ་དང༌། ཆོས་མ་ཡིན་པ་ལ་ཐེ་ཚོམ་དུ་གྱུར་ལ། བྱེ་བ་ལ་\r
ཆོས་སུ་འདུ་ཤེས་པ་དང༌། ཆོས་མ་ཡིན་པ་ལ་ཐེ་ཚོམ་དུ་གྱུར་ལ་བྱེ་བ་ལ་ཡང་ཐེ་ཚོམ་དུ་གྱུར་པ་དང༌། ཆོས་ལ་ཐེ་ཚོམ་དུ་གྱུར་ལ། བྱེ་བ་ལ་ཆོས་མ་ཡིན་པར་འདུ་ཤེས་པ་དང༌། ཆོས་ལ་ཐེ་ཚོམ་\r
དུ་གྱུར་ལ། བྱེ་བ་ལ་ཆོས་སུ་འདུ་ཤེས་པ་དང༌། ཆོས་ལ་ཐེ་ཚོམ་དུ་གྱུར་ལ། བྱེ་བ་ལ་ཡང་ཐེ་ཚོམ་དུ་གྱུར་པ་སྟེ། དེས་འདུ་ཤེས་བཅབས། བཟོད་པ་བཅབས། དད་པ་བཅབས། བློ་གྲོས་དང༌། ལྟ་བ་དང་\r
རྟོག་པ་རྣམས་བཅབས་ཏེ་འདི་སྐད་དུ། འདི་ནི། ཆོས་སོ། །འདི་ནི། འདུལ་བའོ། །འདི་ནི། སྟོན་པའི་བསྟན་པའོ། །ཞེས་སྨྲས་ནས་དེས་ཡང་དགེ་སློང་རྣམས་ལ་བསྒོ། ཡང་དག་པར་བསྒོ། སློབ། ལེན་\r
དུ་འཇུག །དགེ་འདུན་བྱེ་བའི་ཕྱིར་བརྩོན་པ་འདི་ནི། དགེ་འདུན་འབྱེད་པར་བྱེད་པ་སྟེ། བསྟིར་མེད་པའི་ཁ་ན་མ་ཐོ་བ་ནི། སྐྱེ་ལ། དེ་མཚམས་མེད་པའི་ལས་སུ་མི་འགྱུར་བ་ཞེས་བྱའོ། །བཙུན་པ། གང་ལ་ལ་\r

\r
དགེ་འདུན་བྱེ་བ་དེ་ཐམས་ཅད་དགེ་འདུན་ཅ་ཅོར་འགྱུར་རམ། དགེ་འདུན་བྱེ་ལ་དགེ་འདུན་ཅ་ཅོ་མེད་པ་ཡང་ཡོད། དགེ་འདུན་ཅ་ཅོར་གྱུར་ལ་དགེ་འདུན་མི་འབྱེ་བ་ཡང་ཡོད།\r
དགེ་འདུན་ཡང་བྱེ་ལ་དགེ་འདུན་ཅ་ཅོར་ཡང་འགྱུར་བ་ཡོད། དགེ་འདུན་ཡང་མི་འབྱེ་ལ་དགེ་འདུན་ཅ་ཅོར་ཡང་མི་འགྱུར་བ་ཡོད་དེ། དགེ་འདུན་བྱེ་ལ་དགེ་འདུན་ཅ་ཅོ་མེད་པ་གང་ཞེ་ན། གང་ཆོས་སུ་\r
འདུ་ཤེས་ལ་དགེ་འདུན་འབྱེད་པའོ། །དགེ་འདུན་ཅ་ཅོར་གྱུར་ལ་དགེ་འདུན་མི་བྱེ་བ་གང་ཞེ་ན། དབྱེན་དུ་འགྱུར་བའི་དངོས་པོ་བཅུ་བཞི་ལས་གང་ཡང་རུང་སྟེ། དབྱེན་དུ་འགྱུར་བའི་དངོས་པོ་ཞིག་ཤིན་\r
ཏུ་གདོན་མི་ཟ་བར་བཟུང་བར་གྱུར་ལ། དགེ་འདུན་ནི། བྱེ་བར་མ་གྱུར་པའོ། །དགེ་འདུན་ཡང་བྱེ་ལ་དགེ་འདུན་གྱི་ཅ་ཅོར་ཡང་འགྱུར་པ་གང་ཞེ་ན། འདི་ལྟར་དགེ་འདུན་དེ་དག་བྱེ་བར་གྱུར་ལ། དབྱེན་\r
དུ་འགྱུར་བའི་དངོས་པོ་བཅུ་བཞི་ལས་གང་ཡང་རུང་སྟེ། དབྱེན་དུ་འགྱུར་བའི་དངོས་པོ་ཞིག་ཤིན་ཏུ་གདོན་མི་ཟ་བར་བཟུང་བར་གྱུར་པའོ། །དགེ་འདུན་ཡང་མི་འབྱེ་ལ་དགེ་འདུན་གྱི་ཅ་ཅོར་ཡང་མི་འགྱུར་\r
བ་གང་ཞེ་ན། རྣམ་པ་འདི་ལྟ་བུ་དག་མ་གཏོགས་པའོ། །བཙུན་པ། གང་དགེ་འདུན་བྱེ་བ་དེ་ཐམས་ཅད་དགེ་འདུན་ཐ་དད་པར་གྱུར་པ་ལགས་སམ། དགེ་འདུན་ཐ་དད་པར་འགྱུར་ལ། དགེ་འདུན་མི་འབྱེ་བ་\r
ཡང་ཡོད། །དགེ་འདུན་བྱེ་ལ་དགེ་འདུན་ཐ་དད་པར་མི་འགྱུར་བ་ཡང་ཡོད། དགེ་འདུན་བྱེ་ལ་དགེ་འདུན་ཐ་དད་པར་འགྱུར་བ་ཡང་ཡོད། དགེ་འདུན་མི་འབྱེ་ལ་དགེ་འདུན་ཐ་དད་པར་མི་འགྱུར་བ་ཡང་ཡོད་དེ་\r

\r
དགེ་འདུན་ཐ་དད་པར་གྱུར་ལ་དགེ་འདུན་མི་དབྱེ་བ་ནི། འདི་ལྟར། དགེ་འདུན་རྣམ་གཉིས་སོ་སོའི་གཞི་ལ་གནས་པར་གྱུར། རྙེད་པ་ཡང་ཐ་དད། གནས་ཀྱང་ཐ་དད། མཚམས་ཀྱང་ཐ་དད་པར་\r
གྱུར་ལ། དགེ་འདུན་ནི། མ་བྱེ་བའོ། །དགེ་འདུན་བྱེ་ལ་དགེ་འདུན་ཐ་དད་པར་མི་འགྱུར་བ་ནི། གང་ཆོས་སུ་འདུ་ཤེས་པས་དགེ་འདུན་ཕྱེ་བའོ། །དགེ་འདུན་བྱེ་ལ་དགེ་འདུན་ཐ་དད་པ་ནི། འདི་ལྟར་\r
དགེ་འདུན་བྱེ་བར་གྱུར་ལ། དགེ་འདུན་རྣམ་གཉིས་སོ་སོ་ན་གནས་པར་གྱུར། རྙེད་པ་ཐ་དད་པ་དང༌། གནས་ཐ་དད་པ་དང༌། མཚམས་ཐ་དད་པར་གྱུར་པའོ། །དགེ་འདུན་མ་བྱེ་ལ་དགེ་འདུན་ཐ་དད་\r
པར་ཡང་མ་གྱུར་པ་ནི། རྣམ་པ་དེ་ལྟ་བུ་དག་མ་གཏོགས་པའོ། །ཇི་ལྟར་དགེ་འདུན་ཐ་དད་པ་ལ་རྣམ་པ་བཞིར་གྱུར་པ་བཞིན་དུ་དགེ་འདུན་གྱི་ཚུལ་ལ་ཡང་རྣམ་པ་བཞིར་བརྗོད་པར་བྱའོ། །བཙུན་པ།\r
གང་ལ་ལས་དགེ་འདུན་གྱི་དབྱེན་བགྱིད་པ་དེ་དག་ཐམས་ཅད་བསྐལ་པར་གནས་སམ། དགེ་འདུན་གྱི་དབྱེན་བྱས་ལ་བསྐལ་པར་མི་གནས་པ་ཡང་ཡོད། བསྐལ་པར་གནས་ལ་དགེ་འདུན་གྱི་\r
དབྱེན་མ་བྱས་པའང་ཡོད། དགེ་འདུན་གྱི་དབྱེན་བྱས་ལ་བསྐལ་པར་གནས་པའང་ཡོད། དགེ་འདུན་གྱི་དབྱེན་མ་བྱས་ལ་བསྐལ་པར་མི་གནས་པ་ཡང་ཡོད་དེ། དགེ་འདུན་གྱི་དབྱེན་བྱས་ལ་\r
བསྐལ་པར་མི་གནས་པ་ནི། གང་གིས་ཆོས་སུ་འདུ་ཤེས་པས་དགེ་འདུན་ཕྱེ་བའོ། །བསྐལ་པར་གནས་ལ་དགེ་འདུན་གྱི་དབྱེན་མ་བྱས་པ་ནི། བླང་པོའི་རྒྱལ་པོ་ཨེ་ར་བ་ན་དང༌། གླང་\r

\r
པོའི་རྒྱལ་པོ་ཤིན་ཏུ་བརྟན་པ་དང༌། གླང་པོའི་རྒྱལ་པོ་ཡིད་དུ་འོང་བ་དང༌། གླང་པོའི་རྒྱལ་པོ་གཤིན་རྗེ་དང༌། ཚངས་ལྷ་ཉེ་ཕན་གྱི་ལྷ་\r
རྣམས་སོ། །དགེ་འདུན་ཕྱེ་ལ་བསྐལ་བར་གནས་པ་ནི། ལྷ་སྦྱིན་ནོ། །དགེ་འདུན་ཡང་མ་ཕྱེ་ལ་བསྐལ་པར་ཡང་མི་གནས་པ་ནི། རྣམ་པ་འདི་ལྟ་བུ་དག་མ་གཏོགས་པའོ། །གང་ལ་ལས་དགེ་\r
འདུན་ཕྱེ་ན། དེ་དག་ཐམས་ཅད་བསྐལ་པར་གནས་པའི་ཁ་ན་མ་ཐོ་བ་སྐྱེ་བ་ཡང་རྣམ་པ་བཞིར་བརྗོད་པར་བྱ་སྟེ། དེ་ཡང་དེ་བཞིན་དུ་དབྱེ་བར་བྱའོ། །གང་ལ་ལ་དགེ་འདུན་འབྱེད་པ་དེ་དག་ཐམས་\r
ཅད་ལོག་པར་ངེས་པ་ལགས་སམ། དགེ་འདུན་འབྱེད་ལ་ལོག་པར་ངེས་པ་མ་ཡིན་པ་ཡང་ཡོད། ལོག་པར་ངེས་ལ་དགེ་འདུན་མི་འབྱེད་པའང་ཡོད། དགེ་འདུན་འབྱེད་ལ་ལོག་པར་ངེས་\r
པའང་ཡོད། དགེ་འདུན་འབྱེད་པ་ཡང་མ་ཡིན་ལ་ལོག་པར་ངེས་པ་མ་ཡིན་པའང་ཡོད་དེ། དགེ་འདུན་འབྱེད་ལ་ལོག་པར་ངེས་པ་མ་ཡིན་པ་ནི། གང་ཆོས་སུ་འདུ་ཤེས་ཤིང་དགེ་འདུན་\r
འབྱེད་པའོ། །ལོག་པར་ངེས་ལ་དགེ་འདུན་འབྱེད་པ་མ་ཡིན་པ་དེ་ནི། མཚམས་མེད་པ་བཞིའོ། །དགེ་འདུན་འབྱེད་ལ་ལོག་པར་ཡང་ངེས་པ་ནི། ལྷས་བྱིན་ནོ། །དགེ་འདུན་འབྱེད་པའང་མ་\r
ཡིན་ལ་ལོག་པར་ངེས་པར་འང་མ་ཡིན་པ་ནི། རྣམ་པ་འདི་ལྟ་བུ་དག་མ་གཏོགས་པའོ། །གང་ལ་ལ་དགེ་འདུན་འབྱེད་པ་དེ་དག་ཐམས་ཅད་མི་མཁས་པ་དང་མ་རིག་པར་གྱུར་པ་ལགས་\r

\r
སམ༑ དགེ་འདུན་འབྱེད་ལ་མི་མཁས་པ་མ་ཡིན་ཞིང་མ་རིག་པར་གྱུར་པ་མ་ཡིན་པའང་ཡོད། མི་མཁས་པ་དང་མ་རིག་པ་ཡིན་ལ་དགེ་འདུན་མི་འབྱེད་པའང་ཡོད། དགེ་འདུན་འབྱེད་ལ་མི་\r
མཁས་པ་དང་མ་རིག་པར་གྱུར་པའང་ཡོད། དགེ་འདུན་ཡང་མི་འབྱེད་ལ་མཁས་པའང་ཡིན་མ་རིག་པར་གྱུར་པ་མ་ཡིན་པའང་ཡོད་དེ། དགེ་འདུན་འབྱེད་ལ་མི་མཁས་པའང་མ་ཡིན་མ་རིག་པར་\r
གྱུར་པ་མ་ཡིན་པ་ནི། གང་ཆོས་སུ་འདུ་ཤེས་པས་དགེ་འདུན་འབྱེད་པའོ། །མི་མཁས་པ་དང་མ་རིག་པར་གྱུར་ལ་དགེ་འདུན་མི་འབྱེད་པ་ནི། སྟོན་པ་དྲུག་གོ །དགེ་འདུན་འབྱེད་ལ་མི་མཁས་པ་དང་\r
མ་རིག་པ་ནི། ལྷས་བྱིན་ནོ། །དགེ་འདུན་ཡང་མི་འབྱེད་ལ་མི་མཁས་པའང་མ་ཡིན། མ་རིག་པར་གྱུར་པའང་མ་ཡིན་པ་ནི། རྣམ་པ་འདི་དག་མ་གཏོགས་པའོ། །མདོར་ན། ཕྱེ་བ་རྣམ་པ་དྲུག་ཏུ་\r
བྱས༑ ༑རྒོལ་བ་རྣམ་བཞི་གསོ་སྦྱོང་དང༌། །མཚམས་ལ་རྣམ་བཞི་གསུམ་པ་དང༌། །བསྐལ་པ་བརྟན་མིན་དེ་བཞིན་ཏེ། །ཁྱིམ་པ་དག་ལ་སོགས་པ་དང༌། །བསླབ་པ་བྱིན་པ་ཐ་མའོ། །བཙུན་པ། ཕྱེ་བ་\r
དང་ལྡན་པ་གང་ལགས། ཁ་ན་མ་ཐོ་བ་གང་ལགས། ཨུ་པ་ལི། དགེ་འདུན་ནི། ཕྱེ་བ་དང་ལྡན་པའོ། །འབྱེད་པ་ནི། ཁ་ན་མ་ཐོ་བའོ། །བཙུན་པ། དགེ་འདུན་ཕྱེ་ན། ཅིར་འགྱུར། ཉེས་པ་སྦོམ་\r
པོར་འགྱུར་རོ། །བཙུན་པ། དགེ་འདུན་ཕྱེ་ན། ནོངས་པ་གང་བཤགས་པར་བགྱི། ཉེས་པ་སྦོམ་པོའོ། །བཙུན་པ། འདི་ལྟར་དགེ་སློང་དག་གིས་དགེ་སློང་གི་དགེ་འདུན་འབྱེད་ཀྱི། དགེ་སློང་མས་མ་\r

\r
ལགས། དགེ་སློབ་མས་མ་ལགས། དགེ་ཚུལ་མས་མ་ལགས། དགེ་ཚུལ་ཕས་མ་ལགས་སམ། ཨུ་པ་ལི། དེ་བཞིན་ཏེ། དགེ་སློང་དག་གིས་དགེ་འདུན་འབྱེད་ཀྱི།\r
དགེ་སློང་མས་མ་ཡིན། དགེ་སློབ་མས་མ་ཡིན། དགེ་ཚུལ་མས་མ་ཡིན། དགེ་ཚུལ་ཕས་མ་ཡིན་ནོ། །ཨུ་པ་ལི། དེ་བཞིན་དུ་དགེ་སློང་མ་དག་གིས་དགེ་སློང་མའི་དགེ་འདུན་འབྱེད་ཀྱི། དགེ་\r
སློང་གིས་མ་ཡིན། དགེ་སློབ་མས་མ་ཡིན། དགེ་ཚུལ་མས་མ་ཡིན། དགེ་ཚུལ་ཕས་མ་ཡིན་ཏེ། འོན་ཀྱང་དགེ་འདུན་འབྱེད་པའི་ཕྱིར་ནི། རྩོལ་ལོ། །བཙུན་པ། བཅོམ་ལྡན་འདས་ཀྱིས་རྣམ་\r
པ་གཉིས་ཀྱི་སླད་དུ་དགེ་འདུན་འབྱེད་དེ། རྗེས་སུ་བསྒྲགས་པ་དང༌། ཚུལ་ཤིང་ལེན་པའོ། །ཞེས་གསུངས་ན། བཙུན་པ། གང་རྩེད་མོར་འཚལ་བའམ། མ་འཚལ་བ་ཞིག་གིས་རྗེས་སུ་\r
བསྒྲགས་ཤིང་ཚུལ་ཤིང་བྲིམས་ན། དགེ་འདུན་ཕྱེ་བ་ཞེས་བགྱིའམ། ཨུ་པ་ལི། མ་ཡིན་ནོ། །འོ་ན། ཅིར་འགྱུར། ཉེས་བྱས་སོ། །དགེ་འདུན་འབྱེད་པའི་དགེ་སློང་གིས་དགེ་འདུན་འབྱེད་\r
པ་ན་མཚན་འཕོས་ན། དགེ་འདུན་ཕྱེ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དགེ་སློང་མའི་དགེ་འདུན་བྱེ་ནས་ཕྱོགས་དང༌། ཕ་རོལ་གྱི་ཕྱོགས་སུ་གནས་ན། དགེ་སློང་མ་ལ་\r
ཟླ་བ་ཕྱེད་ཕྱེད་ཅིང་བསྟན་པའི་ལུང་སྩལ་ཏམ། ཨུ་པ་ལི། མ་སྦྱིན་པར་འདི་སྐད་དུ། སྲིང་མོ་རྣམས་རྗེས་སུ་མཐུན་པར་གྱིས་ཤིག །ཅེས་སྒོས་ཤིག །བཙུན་པ། དགེ་སློང་གི་དགེ་\r

\r
འདུན་བྱེ་སྟེ་ཕྱོགས་དང༌། ཕ་རོལ་གྱི་ཕྱོགས་སུ་གནས་ན། དགེ་སློང་མས་ཟླ་བ་ཕྱེད་ཕྱེད་ཅིང་བསྟན་པའི་ལུང་གསོལ་བར་བགྱིའམ། ཨུ་པ་ལི། གསོལ་བར་བྱའོ། །གང་ལས་གསོལ། རྗེས་སུ་\r
མ་ཕྱོགས་པ་རྣམས་ལས་སོ། །བཙུན་པ། དགེ་སློང་གི་དགེ་འདུན་བྱེ་སྟེ་ཕྱོགས་དང༌། ཕ་རོལ་གྱི་ཕྱོགས་སུ་གནས་ན། དགེ་སློང་མ་ལ་བསྟན་པའི་ལུང་སྩལ་བར་བགྱིའམ། ཨུ་པ་ལི། དགེ་སློང་\r
མ་ཡང་བྱེ་བར་མི་འགྱུར་བའི་ཕྱིར་བས་ན། བྱིན་ཅིག །བཙུན་པ། དགེ་སློང་མའི་དགེ་འདུན་བྱེ་སྟེ་ཕྱོགས་དང༌། ཕ་རོལ་གྱི་ཕྱོགས་སུ་གནས་པ་ལ་གང་གིས་དགེ་སློང་མ་ལ་ལུང་སྩལ་བར་བགྱི།\r
རྗེས་སུ་མ་ཕྱོགས་པ་རྣམས་ཀྱིས་སྦྱིན་ནོ། །བཙུན་པ། དགེ་སློང་གི་དགེ་འདུན་བྱེ་སྟེ་ཕྱོགས་དང༌། ཕ་རོལ་གྱི་ཕྱོགས་སུ་གནས་ན། དགེ་སློང་མས་གསོ་སྦྱོང་བགྱིའམ། ཨུ་པ་ལི། བྱའོ། །བཙུན་པ།\r
དགེ་སློང་གི་དགེ་འདུན་བྱེ་སྟེ་ཕྱོགས་དང༌། ཕ་རོལ་གྱི་ཕྱོགས་སུ་གནས་ན། ཉེ་བར་ཕྱོགས་པའི་དགེ་སློང་རྣམས་ཀྱིས་གསོ་སྦྱོང་བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། དགེ་འདུན་\r
འདུས་པ་ལས་གསོ་སྦྱོང་བྱའོ། །བཙུན་པ། ཉེ་བར་ཕྱོགས་པས་ཉེ་བར་མ་ཕྱོགས་པ་རྣམས་ཀྱི་མཚམས་བཀྲོལ་ན། མཚམས་བཀྲོལ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ།\r
ཉེ་བར་མ་ཕྱོགས་པ་རྣམས་ཀྱིས་ཉེ་བར་ཕྱོགས་པ་རྣམས་ཀྱི་མཚམས་བཀྲོལ་ན། མཚམས་བཀྲོལ་བ་ཞེས་བགྱིའམ། ཨུ་པ་ལི། བཀྲོལ་བ་ཞེས་བྱའོ། །བཙུན་པ། གང་ལ་ལ་ཞིག་ཉེ་\r

\r
བར་ཕྱོགས་པ་དེ་དག་ཐམས་ཅད་སོ་སོར་གནས་པ་ཞེས་བགྱིའམ། རྣམ་པ་བཞིར་རྒྱས་པར་བརྗོད་དོ། །བཙུན་པ། གང་ལ་ལ་ཞིག་ཉེ་བར་ཕྱོགས་ནས་དེ་དག་ཐམས་\r
ཅད་མི་གནས་པ་ཞེས་བགྱིའམ། རྣམ་པ་བཞིར་རྒྱས་པར་བརྗོད་དོ། །བཙུན་པ། གང་ལ་ལ་སོ་སོར་གནས་ན། དེ་དག་ཐམས་ཅད་མི་གནས་པ་ཞེས་བགྱིའམ། རྣམ་པ་བཞིར་རྒྱས་པར་བརྗོད་\r
དོ། །བཙུན་པ། བཅོམ་ལྡན་འདས་ཀྱིས་ལྕགས་རྣམ་པར་བརྒྱར་གྱེས་པའི་དུམ་བུ་ཡང་སྩལ་བར་བྱའོ། །ཞེས་གསུངས་ན། ལྕགས་ཀྱི་དུམ་བུ་ཞེས་བགྱི་བ་གང་ལགས། དད་པ་སྩལ་བར་བྱ་\r
བ་དང༌། མོས་པ་སྩལ་བར་བྱ་བ་དང༌། འདུན་པ་སྩལ་བར་བྱ་བ་དང༌། དགེ་འདུན་འདུས་པ་སྩལ་བར་བྱ་སྟེ། དགེ་འདུན་དབྱེ་བའི་ཕྱིར་ནི་སྩལ་བར་མི་བྱའོ། །བཙུན་པ། དགེ་འདུན་བྱེ་སྟེ་ཕྱོགས་\r
དང༌། ཕ་རོལ་གྱི་ཕྱོགས་སུ་གནས་ན། གཏན་པ་གང་གིས་དབྱུང་བར་བགྱི། ཉེ་བར་མ་ཕྱོགས་པ་རྣམས་ཀྱིས་སོ། །བཙུན་པ། མ་ནིང་ཞིག་གིས་དགེ་འདུན་ཕྱེ་ན། དགེ་འདུན་ཕྱེ་བ་ཞེས་བགྱིའམ། ཨུ་\r
པ་ལི། མ་ཡིན་ནོ། །བཙུན་པ། དེ་བཞིན་དུ་དགེ་སློང་མ་སུན་ཕྱུང་བ་ནས་བསླབ་པ་སྩལ་བའི་བར་དུ་རྒྱས་པར་དེ་དག་གིས་དགེ་འདུན་ཕྱེ་ན། དགེ་འདུན་ཕྱེ་བ་ཞེས་བགྱིའམ། ཨུ་པ་ལི། མ་ཡིན་\r
ནོ། །བཙུན་པ། སྨྱོན་པ་ཞིག་གིས་དགེ་འདུན་ཕྱེ་ན། དགེ་འདུན་ཕྱེ་བ་ཞེས་བགྱིའམ། ཨུ་པ་ལི། མ་ཡིན་ནོ། །བཙུན་པ། དེ་བཞིན་དུ་སེམས་འཁྲུགས་པ་དང༌། ནད་ཀྱིས་གཟིར་བ་དང༌། གླེན་\r

\r
པ་དང༌། ལྐུགས་པ་དང༌། འོན་པ་རྣམས་ཀྱིས་དགེ་འདུན་ཕྱེ་ན། དགེ་འདུན་ཕྱེ་བ་ཞེས་བགྱིའམ། ཨུ་པ་ལི། མ་ཡིན་ནོ། །དེ་ཅིའི་ཕྱིར་ཞེ་ན། ཨུ་པ་ལི། རང་བཞིན་དུ་གནས་པ་མ་ཡིན་པས་ན། དགེ་\r
འདུན་དབྱེ་བར་མི་ནུས་སོ། །ཇི་ལྟར་དགེ་འདུན་འབྱེད་པ་དེ་བཞིན་དུ་གྲངས་སུ་མི་འགྱུར་བར་ཡང་བརྗོད་པར་བྱའོ། །དགེ་འདུན་གྱི་དབྱེན་གྱི་དངོས་པོ་རྫོགས་ཏེ། ཨུ་པ་ལིས་ཞུས་པ་རྫོགས་སོ།། །།\r
མདོར་ན། བཟང་སྦྱིན་རྡོ་རྗེ་འདུ་ཤེས་དང༌། །བལ་གླང་མོ་དང་རྒོད་མ་དང༌། །བ་དང་རྔ་མོ་རི་དྭགས་མོ། །བོང་ལུག་ཁྱི་ཕག་མོ་རྣམས་སོ། །སངས་རྒྱས་བཅོམ་ལྡན་འདས་གྲོང་ཁྱེར་ཡངས་པ་ཅན་ན་སྤྲེའུ་\r
རྫིང་འགྲམ་གྱི་ཁང་བུ་བརྩེགས་པ་ན་བཞུགས་སོ། །ཀ་ལནྡ་ཀའི་བུ་བཟང་སྦྱིན་ལ་བསླབ་པའི་གནས་བཅས་པས་ལས་དང་པོ་པ་ལ་ཉེས་པ་མེད་པ་ནི། བདག་གིས་བསླབ་པ་མ་བཅས་པའི་ཚེ་ལན་མང་དུ་\r
མི་ཚངས་པར་སྤྱོད་པ་འཁྲིག་པའི་ཆོས་བྱས་ནས་བདག་གི་ལས་དང་པོ་པ་གང་ཡིན་ཞེས་ཐེ་ཚོམ་དུ་གྱུར་ནས་སེམས་ལ་དོགས་པ་དང༌། འགྱོད་པ་རྣམས་སྐྱེས་ཏེ། དེས་དེ་ལྟ་བུར་གྱུར་པ་དགེ་སློང་\r
རྣམས་ལ་སྨྲས་ནས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །བསླབ་པའི་གནས་མ་བཅས་པ་ན། ཀ་ལནྡ་ཀའི་བུ་\r
བཟང་སྦྱིན་གྱིས་ཤིན་ཏུ་འདས་པར་གྱུར་བ་ནི། ཐམས་ཅད་ཀྱང་ལས་དང་པོ་པ་ཡིན་ཏེ། ལས་དང་པོ་པ་ལ་ནི། ཉེས་པ་མེད་དོ། །དགེ་སློང་རྡོ་རྗེའི་བུ་ཞེས་བྱ་བས་བསླབ་པ་མ་ཕུལ་བསླབ་པ་ཉམས་\r

\r
པ་མ་བཤགས་པར་ཁྱིམ་པར་གྱུར་ཏེ། དེས་དེ་ན་མི་ཚངས་པར་སྤྱོད་པ་འཁྲིག་པའི་ཆོས་བྱས་ནས་དེ་འདི་སྙམ་དུ་གྱུར་ཏོ། །རེ་ཞིག་དགེ་སློང་རྣམས་ལ་དྲིས་ལ། དེ་སྟེ་བདག་\r
རབ་ཏུ་འབྱུང་ཞིང་བསྙེན་པར་རྫོགས་པར་རུང་ན་ནི། རབ་ཏུ་འབྱུང་ངོ༌། །དེ་སྟེ་མི་རུང་ན། འདི་ཉིད་ན་འདུག་གོ། སྙམ་དུ་བསམ་ནས་དེས་དེ་ལྟར་གྱུར་པ་ནས་བཅོམ་ལྡན་འདས་ཀྱིས་བཀའ་སྩལ་པའི་བར་\r
དུ་རྒྱས་པར་བྱ་སྟེ། དགེ་སློང་དག། བསླབ་པ་མ་ཕུལ། བསླབ་པ་ཉམས་པ་མ་བཤགས་པར་ཁྱིམ་པའི་དངོས་པོར་གྱུར་ཏེ་མི་ཚངས་པར་སྤྱོད་པ་འཁྲིག་པའི་ཆོས་ལ་བརྟེན་ན། གང་ཟག་དེ་སླར་ཡང་\r
རབ་ཏུ་འབྱུང་ཞིང་བསྙེན་པར་རྫོགས་པར་མི་རུང་གི། དེ་བཞིན་དུ་བསླབ་པའི་གནས་བཤད་པར་བྱའོ། །ཡང་དགེ་སློང་གང་བསླབ་པ་མ་ཕུལ། བསླབ་པ་ཉམས་པ་མ་བཤགས་བཞིན་དུ་མི་ཚངས་པར་སྤྱོད་\r
པ་འཁྲིག་པའི་ཆོས་བྱས་ན། དགེ་སློང་དེ་ཡང་ཕས་ཕམ་པ་ཡིན་གྱི། ལྷན་ཅིག་མ་གནས་ཤིག །དགེ་སློང་གཅིག་པུ་ཞིག་དགོན་པ་ན་འདུག་སྟེ། དེ་ལས་མི་རིང་བ་ན་བལ་གླང་མོ་ཞིག་ལ་བུ་བྱུང་\r
སྟེ། བལ་གླང་མོ་དེ་ལས་བེའུ་མོ་ཞིག་བྱུང་ངོ༌། །དེའི་མ་དེ་ནི། ཟས་ལ་སོང་ནས་དགེ་སློང་དེས་རྩྭ་བླངས་ཏེ་དེ་ལ་རྩྭ་བྱིན། ཆུ་བླུད་པ་དང༌། དེས་དེ་འདུག་པ་ལ་མོ་མཚན་བྱེ་བར་མཐོང་སྟེ། དེས་དེ་\r
མཐོང་ནས་ཆགས་པར་གྱུར་ཏེ་དེར་ལོག་པར་ཞུགས་པ་དང༌། དེ་ངོ་ཚ་བའི་ཆོས་སུ་གྱུར་ནས་དེས་བདག་ཕས་ཕམ་པའི་ཉེས་པ་མ་བྱུང་གྲང་སྙམ་དུ་བསམ་ནས་ཐེ་ཚོམ་སྐྱེས་ཏེ་དེས་དེ་ལྟ་བུར་\r

\r
གྱུར་པ་དགེ་སློང་རྣམས་ལ་སྨྲས་པ་ནས་རྒྱས་པར་བརྗོད་དེ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །དེར་རེག་པར་མ་གྱུར་པས་ཕས་ཕམ་པའི་ཉེས་པ་ནི། མེད་ཀྱི། ཉེས་པ་སྦོམ་པོར་\r
འགྱུར་རོ། །ནམ་བལ་གླང་གི་ཕྲུ་གུ་དེ་ཆེན་པོར་གྱུར་པ་དང༌། དེས་དེའི་མོ་མཚན་མཐོང་སྟེ། དེས་དེ་མཐོང་ནས་ཆགས་པ་དང༌། དེས་དེར་གཞུག་སྙམ་ནས་མོ་མཚན་གྱི་ཁར་བཙུགས་པ་དང༌། དེས་དེ་\r
ལ་ཕྲ་བ་གཅིག་བརྒྱབ་ནས་སྐྲག་པར་གྱུར་ཏེ། བདག་ལ་ཕས་ཕམ་པའི་ལྟུང་བ་མ་བྱུང་གྲང་སྙམ་བསམ་ནས་དེས་དེ་ལྟ་བུར་གྱུར་པ་རྒྱས་པར་སྨྲས་པ་དང༌། བཅོམ་ལྡན་འདས་ཀྱིས་བཀའ་སྩལ་པ།\r
དགེ་སློང་དག །སྐྲག་པ་ལ་ནི། ཆགས་པ་མེད་པས་ཕས་ཕམ་པའི་ཉེས་པ་ནི། མེད་ཀྱི། ཉེས་པ་སྦོམ་པོར་འགྱུར་རོ། །ཇི་ལྟར་བལ་གླང་མོ་བཞིན་དུ་རྒོད་མ་དང༌། རྔ་མོ་དང༌། རི་དྭགས་མོ་དང་ཁོང་མོ་དག་ལུག་\r
མོ་དང༌། ཁྱི་མོ་དང༌། ཕག་མོ་རྣམས་ཀྱང་དེ་བཞིན་ནོ། །མདོར་ན། སྨྱོན་པར་གྱུར་དང་སེམས་འཁྲུགས་པ་དང༌། །ནད་ཀྱིས་གཟིར་དང་མི་རྣམས་དང༌། །ལམ་མིན་ལམ་དུ་འདུ་ཤེས་དང༌། །ལམ་གསུམ་རབ་\r
ཏུ་བསྒྲགས་པའོ། །བཙུན་པ། བཅོམ་ལྡན་འདས་ཀྱིས་སྨྱོན་པ་ལ་ནོངས་པ་མ་མཆིས་སོ། །ཞེས་གསུངས་ན། ཇི་ཙམ་གྱིས་ན། སྨྱོན་པ་ཞེས་བགྱི། རྣམ་པ་ལྔས་སྨྱོན་པར་འགྱུར་ཏེ། གཉེན་བཤེས་\r
ཟད་པ་དང༌། ལོངས་སྤྱོད་ཟད་པ་དང༌། ནོར་ཟད་པ་དང༌། ཁམས་མ་མཉམ་པ་དང༌། མི་མ་ཡིན་པས་བརླམས་པ་དང༌། སྔོན་གྱི་ལས་ཀྱི་རྣམ་པར་སྨིན་པ་སྟེ། རྣམ་པ་འདི་ལྔས་སྨྱོན་པར་འགྱུར་རོ། །\r

\r
དེ་སྟེ་དགེ་སློང་གི་དངོས་པོར་ཤེས་ན་ནི། དངོས་པོ་ཇི་ལྟ་བ་བཞིན་ནོ། །དེ་སྟེ་དགེ་སློང་གི་དངོས་པོར་མི་ཤེས་ན། སྨྱོན་པ་ལ་ཉེས་པ་མེད་དོ། །བཙུན་པ། བཅོམ་ལྡན་འདས་ཀྱིས་\r
སེམས་འཁྲུགས་པ་ལ་ནོངས་པ་མ་མཆིས་སོ། །ཞེས་གསུངས་ན། ཇི་ཙམ་གྱིས་ན། སེམས་འཁྲུགས་པ་ཞེས་བགྱི། རྣམ་པ་ལྔས་ནི། སེམས་འཁྲུགས་པ་ཞེས་བྱ་སྟེ། མི་མ་ཡིན་པས་དེའི་སེམས་\r
དཀྲུགས་པ་དང༌། མི་མ་ཡིན་པས་དེ་ལ་བརླམས་པ་དང༌། མི་མ་ཡིན་པས་དེའི་མདངས་འཕྲོག་པ་དང༌། ཁམས་མ་མཉམ་པ་དང༌། སྔོན་གྱི་ལས་ཀྱི་རྣམ་པར་སྨིན་པ་སྟེ། རྣམ་པ་འདི་ལྔས་ནི། སེམས་\r
འཁྲུགས་པ་ཞེས་བྱ་སྟེ། རྒྱས་པར་རོ། །བཙུན་པ། བཅོམ་ལྡན་འདས་ཀྱིས་ནད་ཀྱིས་གཟིར་བ་ལ་ནོངས་པ་མ་མཆིས་སོ། །ཞེས་གསུངས་ན། ཇི་ཙམ་གྱིས་ན། ནད་ཀྱིས་གཟིར་བ་ཞེས་བགྱི།\r
རྣམ་པ་ལྔས་ནི། ནད་ཀྱིས་གཟིར་བ་ཞེས་བྱ་སྟེ། དེ་ལ་རླུང་གིས་བསྐྱོད་པ་དང༌། མཁྲིས་པ་དང༌། བད་ཀན་དང༌། འདུས་པ་དང༌། དུས་གྱུར་པ་རྣམས་ཏེ། རྣམ་པ་འདི་ལྔ་ནི། ནད་ཀྱིས་གཟིར་བ་ཞེས་\r
བྱའོ། །དགེ་སློང་གིས་ལམ་ལ་ལམ་མ་ཡིན་པར་འདུ་ཤེས་ནས་མི་ཚངས་པར་སྤྱོད་པ་འཁྲིག་པའི་ཆོས་བྱས་ཏེ་དགེ་སློང་དེ་ལ་བདག་ལ་ཕས་ཕམ་པའི་ཉེས་པ་མ་བྱུང་གྲང་སྙམ་བསམ་སྟེ། ཐེ་\r
ཚོམ་སྐྱེས་ནས་དེས་དེ་ལྟར་གྱུར་པ་རྒྱས་པར་སྨྲས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ལམ་ལ་ལམ་མ་ཡིན་པར་འདུ་ཤེས་ན། ཕས་ཕམ་པར་འགྱུར་རོ། །ལམ་ལ་ཐེ་ཚོམ་ཟ་བར་\r

\r
འདུ་ཤེས་ནའང་ཕས་ཕམ་པར་འགྱུར་རོ། །ལམ་མ་ཡིན་པ་ལ་ལམ་དུ་འདུ་ཤེས་ན། ཉེས་པ་སྦོམ་པོར་འགྱུར་རོ། །ལམ་མ་ཡིན་པ་ལ་ཐེ་ཚོམ་ཟ་བར་འདུ་ཤེས་ན། ཉེས་པ་སྦོམ་པོར་འགྱུར་རོ། །ལམ་\r
གསུམ་ལ་བཤང་བའི་ལམ་དང༌། གཅི་བའི་ལམ་དང༌། ཁའི་ལམ་མོ། །དགེ་སློང་གིས་གཅི་བའི་ལམ་དུ་དཀྲིས་ཏེ་ཁ་ཤུན་འདས་ན། ཕས་ཕམ་པར་འགྱུར་རོ། །དགེ་སློང་གིས་བཤང་བའི་ལམ་དུ་དཀྲིས་ཏེ་\r
རྐུབ་ཁ་འདས་ན། ཕས་ཕམ་པར་འགྱུར་རོ། །དགེ་སློང་གིས་ཁའི་ལམ་དུ་དཀྲིས་ཏེ་སོ་འདས་ན། ཕས་ཕམ་པར་འགྱུར་རོ། །མདོར་ན། སྤྲེའུ་མོ་སེངྒེ་ཁྲུང་ཁྲུང་མོ། །རྨ་བྱ་ཁྱིམ་བྱའང་\r
དེ་བཞིན་ཏེ། །མཚན་རིང་དང་ནི་རྒྱབ་མཉེན་དང༌། །ནན་དི་ཀ་དང་ཁྲ་གཉིས་སོ། །ཉེས་པ་སྦོམ་པོ་བཞི་སྟེ། སྤྲེའུ་མོ་དང༌། མཚན་རིང་ནི། ཇི་ལྟར་རྣམ་པར་འབྱེད་པ་ལས་བྱུང་བ་བཞིན་ནོ། །བཅོམ་ལྡན་འདས་\r
ཀྱིས་བཀའ་སྩལ་པ། ཕས་ཕམ་པར་འགྱུར་རོ། །རྒྱབ་མཉེན་ཀྱང་ཕས་ཕམ་པར་འགྱུར་རོ། །ནན་དི་ཀ་ལ་ཡང་བསླབ་པ་བྱིན་པ་ཇི་ལྟར་འདུལ་བ་བཞིན་ནོ། །དགེ་སློང་ཞིག་བླ་གབ་མེད་པར་འདུག་ནས་\r
སྒྲེན་མོར་ཁྲུས་བྱེད་དེ། དེའི་ཉེ་གཡོག་ནི། མི་བཞི་ཞིག་བྱེད་དེ། དེའི་ལུས་ལ་རེག་པས་ཕོ་མཚན་ལས་སུ་རུང་བར་གྱུར་ཏེ་འདོད་ཆགས་ཀུན་ཏུ་གནས་པ་དང༌། དགེ་སློང་གཞན་ཞིག་མདུན་ན་འདུག་པར་\r
གྱུར་པ་དེས་དེའི་ཕོ་མཚན་བདག་གི་ཁར་བཅུག་པ་དང༌། དེས་ཀྱང་ལུས་བཏུད་དེ་ཁུ་བ་ཕྱུང་ནས་དགེ་སློང་དེ་ཐེ་ཚོམ་སྐྱེས་ནས་བདག་ལ་ཕས་ཕམ་པའི་ཉེས་པ་མ་བྱུང་གྲང་སྙམ་དུ་བསམ་སྟེ། དེས་དེ་\r

\r
ལྟར་གྱུར་པ་ནས་བཅོམ་ལྡན་འདས་ཀྱིས་བཀའ་སྩལ་པའི་བར་དུ་རྒྱས་པར་བྱ་སྟེ། དེ་ལ་ཕས་ཕམ་པའི་ཉེས་པ་ནི། མེད་མོད་ཀྱི། བླ་གབ་མེད་པ་ལ་འགྲེང་ངམ་\r
འདུག་ཀྱང་རུང་གཞན་ལས་བྱེད་པ་བདག་གིར་མ་བྱེད་ཅིག །དགེ་སློང་ཞིག་འདོད་ཆགས་ཀུན་ཏུ་གནས་པས་གཟིར་བ་དང༌། དེ་ལ་དགེ་སློང་མཛའ་བོ་ཞིག་ཡོད་དེ། དེ་དེའི་དྲུང་དུ་སོང་ནས་དེས་དེ་ལ།\r
ཚེ་དང་ལྡན་པ། འདོད་ཆགས་ཀྱིས་ཀུན་ཏུ་ཁེབས་ཤིང་གཟིར་ཏོ། །ཞེས་སྨྲས་ན། དེ་ན་རེ། སོང་ལ་མི་ཚངས་པར་སྤྱོད་ཅིག །ཅེས་བསྒོས་པ་དང༌། དེ་ཡང་སོང་ནས་མི་ཚངས་པར་སྤྱོད་པ་བྱས་སོ། །\r
དེ་ལ་བསྒོ་བས་བདག་ལ་ཕས་ཕམ་པའི་ཉེས་པ་མ་བྱུང་གྲང་ཞེས་ཐེ་ཚོམ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི། མེད་ཀྱི། ཉེས་པ་སྦོམ་པོར་འགྱུར་རོ། །\r
སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པ་ལིས་ཞུས་པ། བཙུན་པ། ཉེས་པ་སྦོམ་པོ་ཇི་ལྟར་མཐོལ་བར་བགྱི། ཨུ་པ་ལི། ཉེས་པ་སྦོམ་པོ་ནི། འདི་བཞི་སྟེ། ཕས་ཕམ་པ་ལས་\r
བྱུང་བ་ལྕི་བ་དང༌། ཕས་ཕམ་པ་ལས་བྱུང་བ་ཡང་བ་དང༌། དགེ་འདུན་གྱི་ལྷག་མ་ལས་བྱུང་བ་ལྕི་བ་དང༌། དགེ་འདུན་གྱི་ལྷག་མ་ལས་བྱུང་བ་ཡང་བ་རྣམས་ཏེ། དེ་ལ་ཨུ་པ་ལི། གང་ཕས་ཕམ་པ་\r
ལས་བྱུང་བའི་ཉེས་པ་སྦོམ་པོ་ལྕི་བ་དེ་ནི། མཚམས་ཀྱི་ནང་དུ་དགེ་འདུན་ཐམས་ཅད་ཀྱི་མདུན་དུ་བཤགས་པར་བྱའོ། །གང་ཕས་ཕམ་པ་ལས་བྱུང་བའི་ཡང་བ་དེ་ནི། མཚམས་ཀྱི་ཕྱི་རོལ་ཏུ་\r

\r
དགེ་སློང་བཞིའི་མདུན་དུ་བཤགས་པར་བྱའོ། །དགེ་འདུན་གྱི་ལྷག་མ་ལས་བྱུང་བའི་ཉེས་པ་སྦོམ་པོ་ལྕི་བ་ནི། མཚམས་ཀྱི་ཕྱི་རོལ་ཏུ་དགེ་སློང་བཞིའི་མདུན་དུ་བཤགས་པར་བྱའོ། །དགེ་འདུན་གྱི་ལྷག་\r
མ་ལས་བྱུང་བའི་ཡང་བ་ནི། མཚམས་ཀྱི་ནང་དུ་དགེ་སློང་གཅིག་གི་མདུན་དུ་བཤགས་པར་བྱའོ། །མདོར་ན། གླལ་དང་ལས་སུ་རུང་བར་གྱུར། །མ་དང་དུར་ཁྲོད་གནས་པ་དང༌། །འོད་བཟང་དང་ནི་བཟང་སྐྱེས་\r
དང༌། །ཤིན་ཏུ་བཟང་བ་སྨྱུགས་པ་དང༌། །རབ་ཏུ་བཟང་ཞེས་བྱ་བའོ། །དགེ་སློང་གིས་མ་བཀབ་པར་གླལ་བ་དང༌། འདོད་ཆགས་ཀྱིས་ཀུན་ཏུ་གཟིར་བའི་དགེ་སློང་ཞིག་དེའི་མདུན་ན་འདུག་པས་ཕོ་མཚན་དེའི་ཁར་\r
བཅུག་ནས་དེ་ལུས་བཏུད་དེ་ཁུ་བ་ཕྱུང་ནས་དགེ་སློང་དེ་བདག་ལ་ཕས་ཕམ་པའི་ཉེས་པ་མ་བྱུང་གྲང་ཞེས་ཐེ་ཚོམ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི། མ་བྱུང་\r
མོད་ཀྱི། ད་ཕན་ཆད་དགེ་སློང་གིས་མ་བཀབ་པར་གླལ་བར་མ་བྱེད་ཅིག །གླལ་ན། ཉེས་བྱས་སུ་འགྱུར་རོ། །དགེ་སློང་ཞིག་ཕོ་མཚན་བསྒྲེང་བཞིན་ལས་སུ་རུང་བར་གྱུར་ནས། དེས་བདག་གིས་མོ་མཚན་གྱི་\r
ནང་དུ་བཅུག་ཀྱང་ཉེས་པར་མི་འགྱུར་རོ། །སྙམ་དུ་བསམ་སྟེ་དེས་བུད་མེད་ཀྱི་མོ་མཚན་དུ་བཅུག་ནས་བདག་ལ་ཕས་ཕམ་པའི་ཉེས་པ་མ་བྱུང་གྲང་ཞེས་ཐེ་ཚོམ་སྐྱེས་པ་དང༌། བཅོམ་ལྡན་འདས་ཀྱིས་བཀའ་\r
སྩལ་པ། བཅུག་མ་ཐག་ཏུ། ཕས་ཕམ་པར་འགྱུར་རོ། །དགེ་སློང་ཞིག་འདོད་ཆགས་ཀྱིས་ཀུན་ཏུ་ཁེབས་ཤིང་གཟིར་བ་དང༌། དེ་མའི་དྲུང་དུ་སོང་ནས་འདི་སྐད་ཅེས། མ། འདོད་ཆགས་ཀུན་ཏུ་གནས་པས་\r

\r
གཟིར་ཏོ། །ཞེས་སྨྲས་པ་དང༌། མ་ན་རེ། བུ། ཁྱོད་ནི། འདི་ཉིད་ནས་བྱུང་བ་ཡིན་གྱི། དའང་འདི་ཉིད་དུ་ཆུག་ཅིག །ཅེས་སྨྲས་པ་དང༌། དེས་དེ་ཉིད་དུ་གཞུག་སྙམ་སྟེ་རྨ་ཁར་\r
བཙུགས་ནས་དེ་ངོ་ཚ་བའི་ཆོས་སུ་གྱུར་ཏོ། །དགེ་སློང་དེ་བདག་ལ་ཕས་ཕམ་པའི་ཆོས་སུ་མ་གྱུར་གྲང་ཞེས་ཐེ་ཚོམ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ངོ་ཚ་བ་ལ་ནི། ཆགས་པ་\r
མེད་པས། ཕས་ཕམ་པའི་ཉེས་པ་མེད་མོད་ཀྱི། དེ་ཉེས་པ་སྦོམ་པོར་འགྱུར་རོ། །དགེ་སློང་ཞིག་མི་རོ་བརྟག་པའི་ཕྱིར་དུར་ཁྲོད་དུ་སོང་བ་དང༌། དེས་དེ་ན་བུད་མེད་རྒྱན་གྱིས་བརྒྱན་བཞིན་དུ་\r
བོར་བའི་རོ་ཞིག་མཐོང་ངོ༌། །དེས་དེ་མཐོང་ནས་ཆགས་པའི་ཆོས་སྐྱེས་ཏེ། དེས་དེའི་ནང་དུ་གཞུག་ཅེས་རྨ་ཁར་བཙུགས་པ་དང༌། དེའི་ནང་དུ་ཡང་སྲིན་བུས་གང་ཞིང་འདུག་སྟེ། དགེ་སློང་དེ་\r
བདག་ལ་ཕས་ཕམ་པའི་ཉེས་པ་མ་བྱུང་གྲང་ཞེས་ཐེ་ཚོམ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །ཉམས་པ་དེ་ལ་རྣམ་པ་གཉིས་ཏེ། ནང་ཉམས་པ་དང༌།\r
ཕྱི་ཉམས་པ་སྟེ། ཕས་ཕམ་པའི་ཉེས་པ་ནི། མེད་མོད་ཀྱི། ཉེས་པ་སྦོམ་པོར་འགྱུར་རོ། །འོད་བཟང་མ་ཞེས་བྱ་བའི་དགེ་བསྙེན་མ་ཞིག་ནུབ་མོ་དུས་བྱས་ནས་དེ་བརྒྱན་བཞིན་དུ་དུར་ཁྲོད་དུ་བོར་བ་\r
དང༌། དགེ་སློང་ཞིག་མི་རོ་ལ་བརྟག་པའི་ཕྱིར་དུར་ཁྲོད་དུ་སོང་བ་དེས་དེ་མཐོང་ནས་དེ་ལ་ཆགས་པའི་ཆོས་སྐྱེས་ཏེ། དེས་དེའི་ནང་དུ་གཞུག་ཅེས་རྨ་ཁར་བཙུགས་པ་དང༌། དེའང་ལངས་ཏེ་འདུག་\r

\r
ནས་དགེ་སློང་དེ་འཇིགས་པར་གྱུར་ཏེ། བདག་ལ་ཕས་ཕམ་པའི་ཉེས་པ་མ་བྱུང་གྲང་ཞེས་ཐེ་ཚོམ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་འཇིགས་པ་ལ་ནི། ཆགས་པ་མེད་པས་\r
ཕས་ཕམ་པའི་ཉེས་པ་ནི། མེད་མོད་ཀྱི། ཉེས་པ་སྦོམ་པོར་འགྱུར་རོ། །ཁྱིམ་བདག་བཟང་སྐྱེས་ཞེས་བྱ་བའི་ཆུང་མ་དེའི་གྲོང་དུ་ཉེ་བར་འགྲོ་བ་དགེ་སློང་ཞིག་ཡོད་པ་དེར་སོང་ནས་དེ་ལ་འདི་སྐད་དུ་ཁྱིམ་\r
བདག་གི་ཆུང་མ། འདོད་ཆགས་ཀྱིས་ཁེབས་ཤིང་གཟིར་ཏོ། །ཞེས་སྨྲས་པ་དང༌། མོས་སྨྲས་པ། འོག་མར་སྨྱུགས་ལ་སྟེང་མར་ཁུ་བ་ཐོངས་ཤིག །སྟེང་མར་སྨྱུགས་ལ་འོག་མར་ཁུ་བ་ཐོངས་ཤིག།\r
དེ་ལ་ཁོ་མོས་མི་ཚངས་པར་སྤྱོད་པར་མི་ཤེས་སོ། །ཞེས་སྨྲས་པ་དང༌། དེས་ཀྱང་འདི་སྙམ་དུ་བསྙམ་སྟེ་འདི་ནི། བཟང་ངོ༌། །འདི་ནི། ལེགས་སོ། །དེ་ལྟ་བུར་ནི། རུང་ངོ༌། །སྙམ་དུ་བསམ་ནས་འོག་མར་སྨྱུགས་\r
ཏེ་སྟེང་མར་ཁུ་བ་བཏང་བ་དང༌། དགེ་སློང་དེ་ཐེ་ཚོམ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། བཅུག་མ་ཐག་ཏུ་ཕས་ཕམ་པར་འགྱུར་རོ། །ཤིན་ཏུ་བཟང་མོའི་གླེང་གཞི་ནི། ཇི་ལྟར་རྣམ་པར་འབྱེད་\r
པ་ལས་འབྱུང་བ་བཞིན་ནོ། །རབ་ཏུ་བཟང་ཞེས་བྱ་བའི་དགེ་སློང་ཞིག་གཅིག་བུ་དགོན་པ་ལ་གནས་ཏེ། དེ་ནས་རྒྱང་མི་རིང་བ་ཞིག་ན་བྲམ་ཟེའི་ཞིང་ཞིག་ཡོད་དེ། བྲམ་ཟེ་དེ་ཞིང་ལ་རྟག་ཏུ་འོང་བས་མཐོང་\r
སྟེ༑ དེ་མཐོང་ནས་དད་པ་སྐྱེས་སོ། །དེས་དེ་ཟན་ལ་མགྲོན་དུ་བོས་ནས་དེས་ཀྱང་དེ་ལ་ཁས་བླངས་སོ། །དེས་ནང་པར་སྔར་ཟས་རྣམས་སྦྱར་ཏེ། བུ་མོ་ཆུང་ངུ་སྒྲེན་མོར་སྤྱོད་པ་ཞིག་འབོད་དུ་བཏང་བ་དང༌། དེས་\r

\r
དེའི་མོ་མཚན་མཐོང་ངོ༌། །དེས་མཐོང་ནས་ཆགས་པ་སྐྱེས་ཏེ་བྱས་པ་དང༌། དེའི་མོ་མཚན་རལ་ནས་དེ་ཐེ་ཚོམ་སྐྱེས་ཏེ་བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་མི་\r
ཚངས་པར་སྤྱད་པས་དགའ་བ་ཚོར་ན་ནི། ཕས་ཕམ་པར་འགྱུར་རོ། །དེ་སྟེ་མ་ཚོར་ན་ནི། ཉེས་པ་སྦོམ་པོར་འགྱུར་རོ། །མདོར་ན། ལས་སུ་མི་རུང་གཉིད་ལོག་ལ། །གནོད་པ་དང་ནི་ར་རོ་དང༌། །ནད་\r
ཀྱིས་གཟིར་དང་མི་འདོད་བཞིན། །སྐྱེས་པ་དང་ནི་མ་ནིང་ངོ༌། །དགེ་སློང་ཞིག་རང་བཞིན་གྱིས་ཕོ་མཚན་ལས་སུ་མི་རུང་སྟེ། གང་ལས་སུ་རུང་བཞིན་དུ་བཅུག་ན། ཕས་ཕམ་པའི་ཉེས་པར་འགྱུར་གྱི།\r
ལས་སུ་མི་རུང་བཞིན་དུ་བཅུག་ན། ཉེས་པར་མི་འགྱུར་རོ། །སྙམ་ནས་དེས་མ་བསྒྲེང་བཞིན་དུ་བཅུག་པ་དང༌། ཐེ་ཚོམ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་\r
མོད་ཀྱི། ཉེས་པ་སྦོམ་པོར་འགྱུར་རོ། །དགེ་སློང་གིས་བུད་མེད་གཉིད་ལོག་པ་ལ་བྱས་པ་དང༌། དགེ་སློང་དེ་ཐེ་ཚོམ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ལག་པས་ནི། ལག་\r
པར། རྐང་པས་ནི། རྐང་པར། བརླས་ནི། བརླར། འདྲོང་གིས་ནི། འདྲོང་ལ་འབྱར་ན། ཕས་ཕམ་པར་འགྱུར་རོ། །མ་འབྱར་ན་ནི། ཉེས་པ་སྦོམ་པོར་འགྱུར་རོ། །ཇི་ལྟར་གཉིད་ལོག་པ་དེ་བཞིན་\r
དུ༑ ར་རོ་བ་དང༌། ནད་ཀྱིས་གཟིར་བ་མི་འདོད་བཞིན་པའོ། །ཇི་ལྟར་བུད་མེད་ལ་རྣམ་པ་བཞིར་བརྗོད་པ་སྐྱེས་པ་དང༌། མ་ནིང་ལ་ཡང་དེ་བཞིན་ནོ།། །།འདུལ་བ་གཞུང་\r

\r
དམ་པ༑ བམ་པོ་ཉེར་གཉིས་པ། མདོར་ན། རྣམ་པ་བཞི་དང་ལྔ་པ་དང༌། །ལམ་རྣམས་ཀུན་དང་གཉིད་ལོག་པ། །ལན་གཅིག་གསུམ་པ་བྱས་པ་དང༌། །བུད་མེད་སྐྱེས་པ་མ་ནིང་ངོ༌། །དགེ་སློང་ཉལ་བ་ལ་བུད་\r
མེད་ཀྱིས་བྱས་ཏེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང༌། ཁྱོད་ཀྱིས་ཅི་དགའ་བར་ཚོར་རམ། གསོལ་པ། དགའ་བ་ཚོར་རོ། །བཅོམ་ལྡན་འདས་ཀྱིས་བཀའ་སྩལ་པ།\r
ཤེས་སམ། སྨྲས་པ། འཚལ་བ་ནི། མ་མཆིས་ཏེ། བདག་གཡོས་པ་ཙམ་དུ་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གཉིད་ཀྱིས་ལོག་པ་གཡོས་པ་ཙམ་དུ་གྱུར་པ་ལ་ཕས་\r
ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་ཉལ་བ་ན་བུད་མེད་ཀྱིས་བྱས་ཏེ། དེ་འགྱོད་པ་སྐྱེས་པ་དང་བཅོམ་ལྡན་འདས་ཀྱིས་བཀའ་སྩལ་པ། དགེ་སློང༌། ཁྱོད་ཀྱིས་ཅི་དགའ་\r
བ་ཚོར་རམ། གསོལ་པ། དགའ་བ་མ་ཚོར་རོ། །བཅོམ་ལྡན་འདས་ཀྱིས་བཀའ་སྩལ་པ། དགའ་བ་མ་ཚོར་ན། ཉེས་པ་མེད་དོ། །དགེ་སློང་ཉལ་ཞིང་འདུག་པ་ལ་བུད་མེད་ཀྱིས་བྱས་ཏེ། དེ་འགྱོད་པ་སྐྱེས་\r
པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང༌། ཅི། ཁྱོད་ཀྱིས་ཤེས་སམ། གསོལ་པ། མ་འཚོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ཤེས་པ་མེད་ན། ཉེས་པ་མེད་དོ། །\r
དགེ་སློང་ཉལ་ཞིང་འདུག་པ་ལ་བུད་མེད་ཀྱིས་བྱས་ཏེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཅི། དགེ་སློང་ཁྱོད་ཀྱིས་ཤེས་པའམ། དགའ་བ་ཚོར་བ་ཡོད་དམ། གསོལ་པ།\r

\r
འཚལ་བའང་མ་མཆིས། དགའ་བ་ཚོར་བའང་མ་མཆིས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤེས་པ་མེད་པ་དང༌། དགའ་བ་ཚོར་བ་མེད་པ་ལ་ཉེས་པ་མེད་\r
དོ༑ ༑དགེ་སློང་ལ་ཇི་ལྟ་བར་དགེ་སློང་མ་དང༌། དགེ་སློབ་མ་དང༌། དགེ་ཚུལ་མ་དང༌། དགེ་ཚུལ་ཕ་ལ་ཡང་དེ་བཞིན་ནོ། །སྡིག་པ་ཅན་གྱི་དགེ་སྦྱོང་གསུམ་པོས་བུད་མེད་བཟུང་སྟེ་ལམ་ཀུན་ཏུ་བྱས་\r
ཀྱང་ཉེས་པར་མི་འགྱུར་རོ། །ཞེས་སྨྲས་ནས། དེ་དག་གིས་དེའི་ལམ་ཀུན་ཏུ་བྱས་པ་དང༌། དེ་དག་ཐེ་ཚོམ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། བཅུག་མ་ཐག་ཏུ་ཕས་ཕམ་པར་\r
འགྱུར་རོ། །བུད་མེད་ལ་ཇི་ལྟ་བར་སྐྱེས་པ་དང༌། མ་ནིང་ཐམས་ཅད་ལའང་དེ་བཞིན་ནོ། །མདོར་ན། བུད་མེད་སྐྱེས་པ་མ་ནིང་དང༌། །སུན་ཕྱུང་དགའ་བ་མ་ཚོར་དང༌། །དགོན་པ་གསུམ་དང་རབ་བྱུང་\r
ལྔའོ། །དགེ་སློང་ཞིག་ཉལ་བ་ལ་བུད་མེད་ཀྱིས་བྱས་ཏེ་དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང༌། ཅི་ཁྱོད་ཀྱིས་ཤེས་སམ། གསོལ་པ། མ་འཚལ་\r
ཏོ༑ ༑མ་ཤེས་པ་ལ་ཉེས་པ་མེད་དོ། །བུད་མེད་ལ་ཇི་ལྟ་བར་སྐྱེས་པ་དང༌། མ་ནིང་ལ་ཡང་དེ་བཞིན་ནོ། །དགོན་པའི་དགེ་སློང་སྡིག་ཅན་གྱིས་དགེ་སློབ་མ་ཁྲིད་ནས་ཁྱོད་ནི། བསྙེན་པར་མ་རྫོགས་\r
པས་མི་ཚངས་པར་སྤྱོད་ན། བདག་ཅག་གཉི་ག་ལ་ཉེས་པར་མི་འགྱུར་རོ། །ཞེས་སྨྲས་པ་དང༌། དེས་ཁས་བླངས་སོ། །དེས་ཁས་བླངས་ནས་འགྱོད་པ་སྐྱེས་པ་དང༌། དེས་དེ་མ་དད་བཞིན་\r

\r
དུ་བྱས་ནས་དགེ་སློབ་མ་དེ། བདག་ནི། དགེ་སློབ་མ་མ་ཡིན་པར་མ་གྱུར་གྲང་སྙམ་དུ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། བསླབ་པ་ཉམས་ཀྱི། སླར་ཡང་བྱིན་ཅིག །ཉེས་བྱས་\r
སུ་འགྱུར་རོ། །དགོན་པའི་སྡིག་ཅན་མས་དགེ་ཚུལ་ཕ་བྲིད་ནས་ཁྱོད་ནི། བསྙེན་པར་མ་རྫོགས་པས་མི་ཚངས་པར་སྤྱོད་ཀྱང་བདག་ཅག་གཉིས་ཀ་ལ་ཉེས་པར་མི་འགྱུར་རོ། །ཞེས་སྨྲས་པ་ནས་རྒྱས་པར་\r
ཏེ༑ བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ཕ་ལ་ཉེས་བྱས་སུ་འགྱུར་ཏེ། དགེ་ཚུལ་མ་ལ་ཡང་དེ་བཞིན་ནོ། །དགོན་པའི་སྡིག་ཅན་མས་ལོར་མ་ལོན་པ་ལ་ཁྱོད་བསྙེན་པར་རྫོགས་ནས་\r
རིང་པོར་མ་ལོན་གྱི། མི་ཚངས་པར་སྤྱད་ཀྱང་བདག་ཅག་ལ་ཉེས་པར་མི་འགྱུར་རོ། །ཞེས་སྨྲས་ནས་དེས་ཀྱང་དེ་ལ་ཁས་བླངས་ཏེ། དེས་ཁས་བླངས་ནས་སླར་འགྱོད་པ་སྐྱེས་པ་དང༌། དེས་དེ་ལ་མ་དད་\r
བཞིན་དུ་བྱས་ནས་དགེ་སློང་དེ་འདི་སྙམ་དུ། བདག་ལ་ཕས་ཕམ་པའི་ཉེས་པ་མ་བྱུང་གྲང་སྙམ་སྟེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགའ་བ་མི་ཚོར་བ་ལ་ནི། ཕས་\r
ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་དགེ་སློང་ཞིག་ཉལ་བ་ལ་བྱས་པ་དང༌། དགེ་སློང་དེས་ཐོག་མ་དང༌། བར་དང༌། ཐ་མ་རྣམས་མ་ཤེས་ན། དགེ་སློང་གང་གིས་\r
བྱས་པ་དེ་མ་རུང་བར་བྱོས་ཤིག །རྒྱས་པར་ནི། རྣམ་པར་འབྱེད་པ་ལས་ཇི་སྐད་འབྱུང་བ་བཞིན་ནོ། །མདོར་ན། བཞི་པ་གཟུགས་བརྙན་ཀླུ་མོ་དང༌། གནོད་སྦྱིན་ལྷ་མོ་དྲི་ཟ་མོ། །ལྷ་མིན་ཡི་དྭགས་མི་ཟ་\r

\r
མོ༑ ༑ཤ་ཟ་མོ་ཡང་དེ་བཞིན་ནོ། །དགེ་སློང་ཞིག་གིས་ཤིང་གི་གཟུགས་བརྙན་བྱས་པ། གཟུགས་ལེགས་པ། བལྟ་ན་སྡུག་པ། མཛེས་པ་ཞིག་མཐོང་སྟེ། དེ་\r
མཐོང་བ་དང་འདོད་པའི་ཆོས་སྐྱེས་ནས་དེ་ཉིད་དུ་གཞུག་སྙམ་སྟེ། རྨ་ཁར་བཅུག་པ་དང༌། དེས་ཀྱང་ཕྱེ་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་\r
ཡན་ལག་ཐམས་ཅད་རེག་པར་བྱས་ན། ཕས་ཕམ་པར་འགྱུར་རོ། །འོན་ཏེ་མོ་མཚན་སྤྲད་པ་ཙམ་གྱིས་ནི། ཉེས་པ་སྦོམ་པོར་འགྱུར་རོ། །ཇི་ལྟར་ཤིང་ལས་བྱས་པ་དེ་བཞིན་དུ་ས་ལས་\r
བྱས་པ་དང༌། རྡོ་ལས་བྱས་པ་དང༌། གོས་ལས་བྱས་པ་རྣམས་ཀྱང་དེ་བཞིན་ནོ། །ཀླུའི་བུ་མོ་ཞིག་དགེ་སློང་གི་དྲུང་དུ་འོངས་ནས་བཙུན་པ། མི་ཚངས་པར་སྤྱད་ཀྱི། ཚུར་སྤྱོན་ཞེས་སྨྲས་པ་དང༌།\r
དེས་ཁས་བླངས་ནས་དེས་དེར་གཞུག་ཅེས་རྨ་ཁར་བཅུག་པ་དང༌། དེ་ཡང་ལུས་རིང་མོ་གྱུར་ནས་དགེ་སློང་དེ་འཇིགས་པར་གྱུར་ནས། འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་\r
བཀའ་སྩལ་པ། དགེ་སློང་འཇིགས་པ་ལ་ཆགས་པ་མེད་པས་ན། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དེ་བཞིན་དུ་གནོད་སྦྱིན་གྱི་བུ་མོའི་བར་དུ་རྒྱས་པར་ཏེ། དེ་ཡང་\r
མི་སྣང་བར་གྱུར་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །ལྷའི་བུ་མོ་དང༌། དྲི་ཟའི་\r

\r
བུ་མོ་དང༌། ལྷ་མ་ཡིན་གྱི་བུ་མོ་རྣམས་ཀྱང་དེ་བཞིན་དུ་རྒྱས་པར་ཏེ། ཇི་ལྟར་ཀླུའི་བུ་མོ་བཞིན་དུ་ལུས་ཆེར་གྱུར་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་\r
འཇིགས་པ་ལ་ནི། འདོད་ཆགས་མེད་པས་ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དེ་བཞིན་དུ་ཡི་དྭགས་ཀྱི་བུ་མོ་དེའི་མོ་མཚན་ཆེར་གྱུར་པ་དང༌། དེས་དེར་རྐང་པ་བཅུག་ནས་\r
དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་གཅིག་བུ་དགོན་པ་ལ་གནས་པ་དང༌། དེར་མི་ཟ་མོ་\r
ཞིག་འོངས་ཏེ་བཙུན་པ། མི་ཚངས་པར་སྤྱད་ཀྱི། ཚུར་སྤྱོན་ཅེས་སྨྲས་ན། དགེ་སློང་དེ་ཚུལ་ཁྲིམས་དང་ལྡན་པས་སྤྲོ་བ་མ་བསྐྱེད་པ་དང༌། དེས་སྨྲས་པ། བཙུན་པ། སྤྲོ་བ་སྐྱེད་ཅིག །ཁྱོད་མ་རུངས་\r
པར་བྱས་ས་རེ། དེས་དེ་ལ་ཅི་དགའ་བར་བྱོས་ཤིག །སྤྲོ་བ་མི་བསྐྱེད་དོ། །ཞེས་སྨྲས་པ་དང༌། མོས་དགེ་སློང་དེ་ཉལ་བ་ལ་ཕྱར་བས་དཀྲིས་ཏེ་རྒྱལ་པོ་བཙུན་མོ་དང་ལྷན་ཅིག་ཏུ་གཟིམས་པའི་\r
མཆན་དུ་བཅུག་པ་དང༌། རྒྱལ་པོ་དེས་དགེ་སློང་དེ་མཐོང་ནས་ཁྱོད་འདིར་ཅི་ལ་འོངས། དེས་སྨྲས་པ། བདག་གཅིག་པུ་དགོན་པ་ན་གནས་པ་དང༌། དེར་མི་ཟ་མོ་ཞིག་མཆིས་ནས་བདག་ལ་བཙུན་\r
པ༑ མི་ཚངས་པར་སྤྱད་ཀྱི། ཚུར་སྤྱོན་ཅེས་མཆིས་ནས་བདག་གིས་སྤྲོ་བ་མ་བསྐྱེད་པ་དང༌། དེས་བཙུན་པ། སྤྲོ་བ་སྐྱེད་ཅིག །ཁྱོད་མ་རུངས་པར་བྱས་ས་རེ་ཞེས་མཆི་ནས་དེ་ལ་བདག་གིས་ཅི་\r

\r
དགའ་བར་བྱོས་ཤིག །སྤྲོ་བ་ནི། མི་བསྐྱེད་དོ། །ཞེས་དེ་སྐད་སྨྲས་པ་དང༌། བདག་ཉལ་བ་ལ་དེས་ཕྱར་བས་དཀྲིས་ཏེ་འདིར་བཞག་གོ །རྒྱལ་པོས་བཙུན་པ་\r
གང་དུ་འདི་ལྟ་བུར་འཇིགས་པར་འགྱུར་བ་དེ་ལྟ་བུའི་དགོན་པར་ཅིའི་ཕྱིར་གནས་ཞེས་སྨྲས་ནས་དགེ་སློང་བསྐྲད་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་\r
པ༑ ཕས་ཕམ་པའི་ཉེས་པ་མེད་དེ། ཕྱིན་ཆད་གང་དུ་འདི་ལྟར་འཇིགས་པར་འགྱུར་བ་དེ་ལྟ་བུའི་དགོན་པར་མ་གནས་ཤིག །དེ་བཞིན་དུ་ཤ་ཟ་མོས་ཀྱང་བྱས་ཏེ་དེས་ཀྱང་ཉལ་བ་ལ་\r
ཕྱར་བས་དཀྲིས་ནས་ཆང་འཚོང་པའི་སྤྱིལ་བུར་བཅུག་གོ །ཆང་འཚོང་བ་དེས་སྤྱིལ་བུར་བལྟས་པ་དང༌། དགེ་སློང་མཐོང་ནས་རྒྱས་པར་ནི། ཇི་ལྟར་མི་ཟ་མོས་བྱས་པ་བཞིན་ནོ། །\r
མདོར་ན། ཨུཏྤ་ལ་ཁ་དོག་དགའ་མོ་དང༌། །ཕྲུ་གུ་གཉིས་དང་ཤ་སྣག་དང༌། ཁྱི་མོ་ཝ་མོ་བྱ་རོག་མོ། །མི་མ་ཡིན་དང་ཆུ་རྒལ་དང༌། །ཉ་དང་སྲམ་དང་ཤིང་ཐུན་མོའོ། །བཅོམ་ལྡན་འདས་\r
མཉན་དུ་ཡོད་པ་ན་བཞུགས་སོ། །དགེ་སློང་མ་ཨུཏྤ་ལའི་ཁ་དོག་མ་སྔ་དྲོ་ཤམ་ཐབས་བགོས་ཏེ་མཉན་དུ་ཡོད་པར་བསོད་སྙོམས་ལ་ཞུགས་པ་ནས་རྒྱས་པར་རྐང་པ་བཀྲུས་ཏེ་ནང་དུ་ཡང་\r
དག་འཇོག་ལ་འཇུག་པའི་ཕྱིར་གནས་ཁང་དུ་ཞུགས་པ་དང༌། སྒོ་ཕྱེ་སྟེ་འཕྲེས་ནས་ཚ་བའི་དུས་ལ་བབ་པས་གཉིད་ཀྱིས་ལོག་ཅིང་ཉལ་བ་དང༌། གཡོན་ཅན་སྲང་ཕྲན་ནས་རྒྱུ་ཞིང་\r

\r
འདོང་བ་རྣམས་ཀྱིས་མཐོང་སྟེ་དེ་དག་གིས་ཉལ་བ་ལ་བྱས་སོ། །དེ་དག་གིས་བྱས་ནས་དོང་བ་དང༌། དེ་ཡང་སད་ནས་དགེ་སློང་མ་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་\r
པ༑ ཉེས་པ་མེད་དེ། ཕྱིན་ཆད་དགེ་སློང་མས་སྒོ་མ་བཅད་པར་མ་འཕྲེས་ཤིག །འཕྲེས་ན། ཉེས་བྱས་སུ་འགྱུར་རོ། །དེ་བཞིན་དུ་སྙོམས་པར་ཞུགས་པ་ལ་བྱས་ན་ཡང་ཉེས་པ་མེད་དེ། ཕྱིན་\r
ཆད་དགེ་སློང་མ་སྒོམ་བཅད་པར་སྙོམས་པར་མ་འཇུག་ཅིག །སྙོམ་པར་ཞུགས་ན། ཉེས་བྱས་སུ་འགྱུར་རོ། །དགེ་སློང་ཞིག་མཉན་དུ་ཡོད་པར་བསོད་སྙོམས་ལ་ཞུགས་པ་དང༌། དེ་ཁྱིམ་བདག་\r
གང་གི་ཁྱིམ་དུ་ཞུགས་པ་ཁྱིམ་བདག་དེའི་ཕག་གི་ཕྲུ་གུ་ཞིག་ཕུར་བ་ལ་བཏགས་པས་དེ་ཕུར་པ་དེ་ལ་འཁོར་ཞིང་འདུག་པ་དང༌། དགེ་སློང་དེས་སྙིང་རྗེ་སྐྱེས་ནས་དེ་ཕུར་པ་ལས་བཀྲོལ་ཏེ་བཏང་བ་དང༌།\r
ཁྱིམ་བདག་དེས་དགེ་སློང་དེ་མཐོང་ནས་དེས་བརྒྱུགས་ཏེ་དགེ་སློང་དེའི་གོང་བ་ནས་བཟུང་སྟེ་ཁྱོད་ཀྱིས་ཁོ་བོའི་ཕག་གི་ཕྲུ་གུ་བཏང་བས་ན། ཁྱོད་ནི། རྐུ་བའོ། །ཁྱོད་ནི། གླེན་པའོ། །ཁྱོད་ནི། དགེ་སྦྱོང་སྡིག་\r
ཅན་ནོ། །ཞེས་སྨྲས་པ་དང༌། དེ་འདི་སྙམ་དུ་བདག་གིས་ཕག་གི་ཕྲུ་གུ་བཏང་བས་ན། བདག་ནི། རྐུ་བ། བདག་ནི། གླེན་པ། བདག་ནི། དགེ་སྦྱོང་སྡིག་ཅན་དུ་གྱུར་གྱི། བདག་སོང་ལ་མི་ཚངས་པར་\r
སྤྱད་དོ། །སྙམ་དུ་བསམ་ནས་དེ་སོང་སྟེ་མི་ཚངས་པར་སྤྱད་པ་བྱས་པ་དང༌། དེས་འདི་སྙམ་དུ། དགེ་སློང་དག་ལ་དྲིས་ལ། དེ་སྟེ་བདག་རབ་ཏུ་བྱུང་ནས་བསྙེན་པར་རྫོགས་པ་འཆགས་ན་ནི། བདག་\r

\r
རབ་ཏུ་འབྱུང་ངོ༌། །མི་འཆགས་ན་ནི། འདི་ཉིད་དུ་གནས་སོ། །སྙམ་དུ་བསམ་ནས་དེས་དེ་ལྟར་གྱུར་པ་དགེ་སློང་རྣམས་ལ་སྨྲས་པ་དང༌། དགེ་སློང་རྣམས་ཀྱིས་བཅོམ་\r
ལྡན་འདས་ལ་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །སྔ་མ་ལ་ཉེས་པ་མེད་ཀྱི། ཕྱི་མ་ལ་ནི། ཉེས་པར་གྱུར་ཏོ། །དེ་ལྟར་བྱ་གག་གི་ཕྲུ་གུ་ཡང་དེ་བཞིན་ནོ། །ཁྱིམ་\r
བདག་ཅིག་གིས་ཤ་སྣག་གུ་ཞིག་ཁྱེར་ཏེ་སོང་བ་བྱ་འོལ་པས་འཕྲོག་སྟེ་ཁྱེར་ནས་ཤ་སྣག་གུ་དེ་འོལ་བའི་ལག་ནས་ཤོར་ཏེ་དགེ་སློང་བསོད་སྙོམས་ལ་སྤྱོད་པ་དེའི་ལྷུང་བཟེད་དུ་ལྷུང་ངོ༌། །\r
ཁྱིམ་བདག་དེས་ཤ་སྣག་གུ་དེ་དགེ་སློང་དེའི་ལྷུང་བཟེད་ན་འདུག་པ་མཐོང་བ་དང༌། དེས་དགེ་སློང་དེའི་གོང་པ་ནས་བཟུང་སྟེ་ཁོ་པའི་ཤ་སྣག་གུ་དེ་འོལ་བས་ཁྱེར་བ་ལ་ཁྱོད་ཀྱི་ལྷུང་བཟེད་ནས་\r
ཟིན་པས་ན། ཁྱོད་ནི། རྐུ་བའོ། །ཁྱོད་ནི། གླེན་པའོ། །ཁྱོད་ནི། དགེ་སྦྱོང་སྡིག་ཅན་ནོ། །ཞེས་སྨྲས་པ་དང༌། དེ་འདི་སྙམ་དུ། འདིའི་ཤ་སྣག་གུ་དེ་བདག་གི་ལྷུང་བཟེད་ནས་ཟིན་པས་ན། བདག་\r
ནི། རྐུ་བའོ། །བདག་ནི། གླེན་པའོ། །བདག་ནི། དགེ་སྦྱོང་སྡིག་ཅན་དུ་གྱུར་གྱི། བདག་སོང་ལ་མི་ཚངས་པར་སྤྱད་པར་བྱའོ། །སྙམ་དུ་བསམ་མོ། །རྒྱས་པར་ནི། ཇི་ལྟར་ཕག་གི་ཕྲུ་གུ་བཞིན་\r
ནོ། །དགེ་སློང་ཞིག་གིས་ཁྱི་མོའི་མདུན་དུ་གཅི་བ་བྱས་པ་དང༌། དེས་དེའི་ཕོ་མཚན་ཁར་བཅུག་ནས་དེས་ཁུ་བ་བྱུང་སྟེ། ལུས་ཀྱང་བཏུད་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་\r

\r
འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཕྱིན་ཆད་དགེ་སློང་གིས་ཁྱི་མོའི་མདུན་དུ་གཅི་བ་མ་བྱེད་ཅིག །ཡང་ན། དེ་སྐྲོད་ཅིག །ཡང་ན། གུད་དུ་སོང་ཞིག །དགེ་སློང་ཞིག་འཆག་པ་\r
ན་ཝ་མོ་ཞིག་སྒྲ་འབྱིན་ཅིང་ཕྱག་དར་ཁྲོད་ཀྱི་གོས་འདྲལ་ལོ། །དེ་ནས་དེ་འདི་སྙམ་དུ། བདག་གི་ཕྱག་དར་ཁྲོད་ཀྱི་གོས་འདྲལ་བ་དེ་སུ་ཡིན་པ་སོང་སྟེ་བལྟའོ། །སྙམ་དུ་བསམ་ནས་དེ་ཕྱག་དར་ཁྲོད་ཀྱི་\r
གོས་ཀྱིས་དཀྲིས་ཏེ་འདུག་པ་དང༌། ཝ་མོ་དེ་ཡང་འོངས་ནས་དགེ་སློང་དེའི་སྟེང་དུ་ཞོན་པ་དང༌། དེས་ཕྱག་དར་ཁྲོད་ཀྱི་གོས་ཀྱིས་ཝ་དེ་དཀྲིས་ཏེ་བཟུང་ནས་དེ་འདི་སྙམ་དུ། ཝ་འདི་ཕོའམ། མོ་ཡིན་\r
པ་བལྟའོ། །ཞེས་བསམ་ནས་དེས་དེའི་མོ་མཚན་མཐོང་ངོ༌། །དེས་མཐོང་ནས་འདོད་པའི་ཆོས་སྐྱེས་ཏེ། དེས་དེ་ཉིད་ཀྱི་ནང་དུ་གཞུག་གོ །སྙམ་དུ་བསམ་ནས་རྨ་ཁར་བཙུགས་པ་དང༌། མོས་སླར་\r
ལོག་སྟེ་སོས་བཏབ་ནས་དགེ་སློང་དེ་སྐྲག་པར་གྱུར་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་སྐྲག་པ་ལ་ཕས་ཕམ་པའི་ཉེས་པ་མེད་དེ། ཉེས་པ་སྤོམ་པོར་འགྱུར་རོ། །དགེ་སློང་ཞིག་\r
གཅིག་བུ་ནགས་སྟུག་པོ་ན་གནས་པ་དང༌། དེ་དེ་ནས་མིའམ་ཅི་མོས་ཁྲིད་ནས་དེས་དེ་བྲག་ཕུག་ཏུ་བཅུག་སྟེ། དེས་ཅི་ནས་ཀྱང་འདུ་ཤེས་གྱུར་པ་དེ་ལྟར་བྱས་སོ། །དེས་དེ་འདུ་ཤེས་བསྒྱུར་ཏེ་\r
སྤྱོད་ཡུལ་གྱི་ཕྱིར་སོང་བ་དང༌། དགེ་སློང་དེ་འདུ་ཤེས་ཐོབ་ནས་དེ་གནས་དེ་ནས་ལངས་ཏེ་བྲོས་སོ། །དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་\r

\r
དེ༑ ཕྱིན་ཆད་དགེ་སློང་གིས་གང་དུ་འདི་ལྟ་བུར་འཇིགས་པར་འགྱུར་བའི་དགོན་པར་མ་གནས་ཤིག །དགེ་སློང་ཞིག་སྒྲེན་མོར་ཆུ་ཀླུང་བརྒལ་བ་ལས་དེའི་ཕོ་མཚན་\r
ཉས་བཟུང་བ་དང༌། དེས་ཀྱང་ལུས་བཏུད་དེ་ཁུ་བ་ཕྱུང་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཕྱིན་ཆད་འདི་ལྟ་བུར་འཇིགས་པར་\r
འགྱུར་བའི་ཆུ་ཀླུང་གང་ཡིན་པ་ལ་སྒྲེན་མོར་མ་རྒལ་ཅིག །བུད་མེད་ཅིག་སྒྲེན་མོར་ཤིང་ཐགས་ཀྱི་ནང་ན་ཁུ་ལེ་ལྟ་བུས་ཆུ་འཆུ་ཤིང་འདུག་པ་ལ་དགེ་སློང་ཞིག་གིས་ཤིང་ཐགས་ཀྱི་གསེབ་\r
ནས་དེའི་མོ་མཚན་མཐོང་ངོ༌། །དེས་མཐོང་ནས་ཆགས་པ་དང༌། དེའི་མོ་མཚན་ལ་དེའི་ཕོ་མཚན་གྱིས་རེག་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི། མེད་དེ་\r
ཉེས་པ་སྡོམ་པོར་འགྱུར་རོ། །བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དག་གིས་བྱ་བ་བྱས་ནས་འཆག་ཅིང་ཉིན་པར་\r
སྤྱོད་པའི་གནས་སུ་སོང་སྟེ། དེས་དེར་གདན་བཏིང་ནས་སྐྱིལ་མོ་ཀྲུང་བཅས་ཏེ་འདུག་པ་དང་ཚ་བའི་དུས་ལ་བབ་པས་དེས་དེར་འཕྲེས་ཏེ་ཉལ་བ་དང་གཉིད་ཀྱིས་ལོག་གོ། །དེ་ཉལ་བ་ན་ཤམ་ཐབས་\r
བསྙིལ་ནས་ཕོ་མཚན་ལས་སུ་རུང་བར་གྱུར་ཏེ། བུད་མེད་ཤིང་ཐུན་ཞིག་ཤིང་ཚོལ་ཞིང་གནས་དེར་འོངས་པ་དང༌། དེས་དགེ་སློང་དེ་མི་སྡུག་པར་ཉལ་བ་མཐོང་ངོ༌། །དེས་མཐོང་ནས་ཤིན་ཏུ་\r

\r
ཆགས་ཏེ། དེས་དགེ་སློང་དེ་ལ་ཉལ་པོ་བྱས་སོ། །ཉལ་པོ་བྱས་ནས་དེ་སོང་བ་དང༌། དགེ་སློང་དེ་ཡང་སད་ནས་དེས། འཕགས་པ། བདག་གི་ཁྱིམ་འདི་ཞེས་བགྱི་བ་ན་མཆིས་ཀྱི། དེ་སྟེ་ཡང་བཞེད་\r
ན༑ དེར་སྤྱོན་ཅིག །ཅེས་སྨྲས་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། དགེ་སློང༌། ཅི་ཁྱོད་ཀྱིས་ཤེས་སམ། གསོལ་པ། མ་འཚལ་ཏེ། མི་ཤེས་ན།\r
ཉེས་པ་མེད་དེ། བླ་གབ་མེད་པར་གཅིག་པུ་འཕྲེས་ཏེ་མ་འདུག་ཅིག །འདུག་ན། ཉེས་བྱས་སུ་འགྱུར་རོ། །མདོར་ན། པ་ལ་ཤ་ཡི་རྩྭ་རྔ་མ། །ཙམ་པ་ཀ་ཡི་རྒྱུ་ལྔ་དང༌། །རྒྱལ་པོའི་ཁབ་ན་སྨན་དཔྱད་\r
དང༌། །བྷ་རུ་ཀད་ཙའི་སྨད་འཚོང་མའོ། །བཅོམ་ལྡན་འདས་ཀེ་ཏའི་ཤིང་པ་ལ་ཤའི་ནགས་ན་བཞུགས་སོ། །དེ་ནས་དགེ་སློང་གཞན་ཞིག་ལ་རྩྭ་རྔམ་ཞིག་གིས་རྒྱས་པར་ནི། ཇི་ལྟར་ཤིང་ཐུན་\r
མ་བཞིན་ནོ། །གྲོང་ཁྱེར་ཙམ་པར་ནད་གཡན་པས་བཏབ་པ་དང༌། རྒྱུ་ལྔ་དང་རྐྱེན་ལྔས་ཕོ་མཚན་ལས་སུ་རུང་བ་འགྱུར་ཏེ། རྣམ་པར་འབྱེད་པ་ལས་ཇི་སྐད་འབྱུང་བ་བཞིན་ནོ། །བཅོམ་ལྡན་\r
འདས་རྒྱལ་པོའི་ཁབ་ན་བཞུགས་སོ། །དགེ་སློང་ཞིག་ཕོ་མཚན་ནད་ཀྱིས་གཟིར་བ་དང་འཚོ་བྱེད་ཀྱི་ཕ་མཚན་ཡང་ནད་ཀྱིས་གཟིར་བར་གྱུར་བ་ན། དེས་བུད་མེད་ཀྱིས་ཁར་བཅུག་པ་དང༌། དེ་ནད་དེ་\r
ལས་ཐར་ཏོ། །ཞེས་དེས་ཐོས་ནས་དེས་འདི་སྙམ་དུ། བཅོམ་ལྡན་འདས་ཀྱིས་ནད་པའི་སྨན་དཔྱད་དུ་གནང་གི །བུད་མེད་ཀྱི་ཁར་གཞུག་གོ །སྙམ་དུ་བསམ་སྟེ། དེས་བུད་མེད་ཀྱི་ཁར་བཅུག་ནས་\r

\r
ནད་དེ་ལས་ཐར་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། བཅུག་མ་ཐག་ཏུ་ཕས་ཕམ་པར་འགྱུར་རོ། །ཡུལ་བྷ་རུ་ཀད་ཙའི་\r
སྨད་འཚོང་མ་ཞིག་གི་ཁྱིམ་དུ་རྐུན་པོ་གཅིག་ཅིག་གནས་ཏེ། དེ་དེ་ནས་བྱུང་ཞིང་མི་དག་ལ་གནོད་པ་བྱེད་པ་དང༌། དེ་དག་གིས་རྒྱལ་པོ་ལ་གསོལ་ནས། རྒྱལ་པོས་སྨད་འཚོང་མ་བོས་ནས། ཅི།\r
ཁྱོད་ཀྱི་ཁྱིམ་ན་རྐུན་པོ་གནས་སམ་ཞེས་དྲིས་པ་དང༌། ལྷ། སུ་ཡང་མ་མཆིས་སོ། །དེ་སྟེ་བཙལ་ཏེ་རྙེད་ན་ནི། ཁྱོད་ཀྱིས་བཅབས་ཏེ་སྦས་པས་ཆད་པས་གཅད་དོ། །མི་དེ་དག་གིས་རྐུན་པོ་དེ་བཟུང་\r
སྟེ་ཁྲིད་ནས་རྒྱལ་པོ་ལ་གསོལ་བ་དང༌། རྒྱལ་པོས་བཀའ་སྩལ་པ། ཁྱོད་སོང་ལ་སྨད་འཚོང་མ་འདི་རྐང་པའི་མཁྲིག་མ་ནས་འབྲེང་བས་ཐོགས་ལ་ལྟག་པར་སྤྲེལ་ཏེ་དུར་ཁྲོད་དུ་འོར་ཅིག །སུ་\r
གང་ཞིག་གིས་འདི་བཏང་ན། དེ་ཆད་པ་འདི་ཉིད་ཀྱིས་གཅད་དོ། །དེ་སྟེ་གསོན་ན་ནི། ཁྱི་རྣམས་ལ་སྦྱིན་ནོ། །དེ་དག་གིས་དེའི་རྐང་པའི་མཁྲིག་མ་ནས་འབྲེང་བས་བཏགས་ནས་ལྟག་པར་སྤྲེལ་ཏེ་དུར་\r
ཁྲོད་དུ་བོར་བ་དང༌། དགེ་སློང་ཞིག་དུར་ཁྲོད་ན་མི་རོལ་རྟོག་ཅིང་འདུག་པ་དེས་མཐོང་སྟེ། འདོད་པའི་ཆོས་སྐྱེས་ནས་དེས་འདི་ལྟར་དེ་ཉིད་དུ་གཞུག་སྙམ་སྟེ་རྨ་ཁར་བཙུགས་པ་དང༌། དེའང་\r
ལངས་ཏེ་འདུག་ནས་བཙུན་པ་སྔོན་དུ་ཆུ་ཞིག་སྩོལ་ཅིག །ཅེས་སྨྲས་པ་དང༌། དེས་དེ་ལ་ཆུ་བླུད་ནས་དེས་སྨྲས་པ། བཙུན་པ། །ཁོ་མོའི་ལུས་དང་མངལ་མི་གཙང་བ་འདི་ཅིར་དགོས། དེས་དེ་\r

\r
ན་གནས་ཀྱིས་བར་དུ་བཟུང་བ་དང༌། དེའི་གཉེན་བཤེས་རྣམས་འོང་བ་དགེ་སློང་དེས་རྒྱང་མ་ནས་མཐོང་སྟེ་ངོ་ཚ་བས་ཕྱོགས་གཅིག་ཏུ་སོང་བ་དང༌། དེས་གཉེན་བཤེས་དེ་དག་ལ་སྨྲས་པ། ཁོ་མོ་འདི་\r
ལྟར་ཅུང་ཟད་འཚོ་བ་དེ་དག་ཐམས་ཅད་དགེ་སློང་འདིའི་མཐུ་ཡིན་གྱི། དེ་པོས་ཤིག །ཅེས་དེས་སྨྲས་པ་དང༌། དེ་དག་གིས་བོས་ནས་དེས་སྨྲས་པ། བཙུན་པ། ཁོ་མོ་ཅུང་ཟད་འཚོ་བ་དེ་ཐམས་ཅད་\r
ནི། ཁྱོད་ཀྱི་དྲིན་ཏེ། འདི་དག་ནི། ཁོ་མོའི་གཉེན་བཤེས་ལགས་ན། འདི་དག་གིས་གསོས་ཏེ་སོས་པ་དང༌། དེ་སྟེ་ཁོ་མོ་ལ་བགྱི་བ་མཆིས་ན། ཁྱིམ་འདི་ན་མཆིས་ཀྱི། དེར་སྤྱོན་ཅིག །ཅེས་སྨྲས་\r
པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །མདོར་ན། བ་ལང་ནང་དང་ཁྲོན་པ་དང༌། །རེག་དང་\r
གྲུ་ཡང་ནུབ་པ་དང༌། །སྐྱེས་པ་དག་དང་སེར་སྐྱ་དང༌། །བུད་མེད་བུ་དང་སེར་སྐྱ་དང༌། །བཟང་སྐྱེས་ནོར་ཅན་ཕོ་བྲང་སྐྱོང༌། །དགེ་སློང་ཕོ་བྲང་འཁོར་སྐྱོང་བ་བ་ལང་གི་ནང་དུ་སོང་བ་དང༌། དེ་གླང་མི་སྲུན་\r
པས་བརྡུངས་ནས་བུད་མེད་ཀྱི་སྟེང་དུ་འགྱེལ་བ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། །ཤེས་པར་བྱོས་ལ་བ་ལང་གི་ནང་དུ་སོང་ཞིག །\r
དགེ་སློང་ཞིག་ཁྲོན་པ་ཞིག་ཏུ་བལྟས་པ་དང༌། དེར་ལྷུང་ནས་དེར་སྔར་ཡང་བུད་མེད་ཅིག་ལྷུང་བས་དེའི་མགུལ་ནས་འཇུས་སོ། །ཁྱིམ་བདག་དག་གིས་ཐག་པ་བླངས་ཏེ་དགེ་སློང་དེ་ཕྱུང་བ་དང༌། དེའི་\r

\r
མགུལ་ནས་བུད་མེད་ཅིག་གིས་འཇུས་པར་མཐོང་ནས་དེ་དག་གིས་བུད་མེད་འདི་ག་ལས་འོངས་ཞེས་སྨྲས་པ་དང༌། དགེ་སློང་གིས། འདི་ནི། སྔར་ལྷུང་བས་ཁོ་བོའི་\r
མགུལ་ནས་འཇུས་སོ། །ཞེས་སྨྲས་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། བག་ཡོད་པར་བྱོས་ལ་ཁྲོན་པར་ལྟོས་ཤིག །དགེ་སློང་\r
ཞིག་བསོད་སྙོམས་སྤྱོད་པ་ལས་སྒོ་ཁང་དོག་པ་ཞིག་ནས་བྱུང་བ་དང༌། བུད་མེད་ཅིག་ཀྱང་ནང་དུ་འཇུག་པ་དེའི་མོ་མཚན་གྱིས་དེའི་ཕོ་མཚན་ལ་རེག་པ་དང༌། དགེ་སློང་དེ་འགྱོད་པ་སྐྱེས་ནས་\r
བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། བག་ཡོད་པར་བྱོས་ལ་གྲོང་དུ་བསོད་སྙོམས་སྤྱོད་ཅིག །དགེ་སློང་ཞིག་གྲུ་ལས་ཀླུང་བརྒལ་བ་ན་གྲུ་དེ་ནུབ་པ་དང༌། བུད་མེད་\r
ཅིག་ཀྱང་དེ་ན་ཡོད་དེ། དེས་དེའི་མགུལ་ནས་འཇུས་སོ། །དགེ་སློང་བརྒལ་བ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། བག་ཡོད་\r
པར་བྱོས་ལ་ཀླུང་རྒོལ་ཅིག །སྐྱེས་པ་སེར་སྐྱ་ཞེས་བྱ་བ་ཞིག་དགེ་སློང་མའི་དྲུང་དུ་སོང་སྟེ་འདི་སྐད་དུ། འཕགས་མ། བདག་ཏུ་ཕྱུང་ཞིག །ཅེས་སྨྲས་པ་དང༌། དེ་དེ་དག་གིས་མ་བརྟགས་\r
པར་རབ་ཏུ་བྱུང་སྟེ། དེས་དགེ་སློང་མ་ལ་རེག་པ་དང༌། དེ་དག་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཤིན་ཏུ་བརྟགས་ལ་རབ་ཏུ་དབྱུང་བར་བྱོས་ཤིག་\r

\r
སྦོམ་མོ་དགའ་ལྡན་མོ་ཡང་རྒྱས་པར་གཞན་གྱི་བུ་བོར་བ་བཞིན་ནོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མས་བུ་དོར་བར་མ་བྱེད་ཅིག །བོར་ན་ཉེས་པ་སྦོམ་པོར་འགྱུར་རོ། །སེར་སྐྱ་\r
བཟང་མོའི་གླེང་གཞི་རྒྱས་པར་བྱས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། བཟང་མོ། ཅི་ཁྱོད་ཀྱིས་དགའ་བ་ཚོར་རམ། བཙུན་པ། བདག་གིས་དགའ་བ་ལྟ་ག་ལ་ཚོར་གྱི། ཇི་ལྟར་\r
ཐོང་ལྕགས་བསྲེགས་པ་བཞིན་ནོ། །བཅོམ་ལྡན་འདས་ཀྱིས་བཀའ་སྩལ་པ། བུད་མེད་ཀྱི་མོ་མཚན་གྱི་ཕྱོགས་ནི། ལས་རྣམ་པར་སྨིན་པ་ལས་སྐྱེས་ཏེ། ནན་གྱིས་བྱས་པ་ལ་ཉེས་པ་མེད་དོ། །\r
དགེ་སློང་མ་བཟང་མོ་སྐྱེས་ཞེས་བྱ་བ་དེ་གཡོན་ཅན་རྣམས་ཀྱིས་བཟུང་ནས་ཁ་བཀབ་སྟེ་ནགས་སྟུག་པོར་ཁྲིད་ནས་སུན་ཕྱུང་སྟེ་སླར་བཏང་བ་ལས། དགེ་སློང་མ་དག་གིས་གནས་ནས་བསྐྲད་པ་དང༌། དེས་\r
སྨྲས་པ། འཕགས་མ། བདག་གིས་ནི། དགའ་བ་ཚོར་རོ། །ཁྱོད་གཡོན་ཅན་གྱིས་བཟུང་སྟེ་ནགས་སྟུག་པོར་ཁྲིད་ནས་སུན་ཕྱུང་སྟེ་སླར་བཏང་བ་ཡིན་ན། ཅིའི་ཕྱིར་དགའ་བ་མ་ཚོར། དེ་ལྟར་གྱུར་\r
པ་དགེ་སློང་མ་རྣམས་ཀྱིས་དགེ་སློང་རྣམས་ལ་སྨྲས་པ་དང༌། དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། ཅི། ཁྱོད་ཀྱིས་དགའ་ཚོར་རམ།\r
བཙུན་པ། བདག་འགྲེས་ལྡོག་སུག་པ་གཡབས་ན། དགའ་བ་ལྟ་ག་ལ་ཚོར་ཞེས་གསོལ་བ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །བུད་མེད་ཀྱི་མོ་མཚན་གྱི་ཕྱོགས་ནི། ལས་\r

\r
རྣམ་པར་སྨིན་པ་ལས་སྐྱེས་ཏེ། འགྲོ་བ་དང༌། ལྡོག་པ་དང༌། ལག་པ་གཡོབ་པ་ལ་ནི། ནན་གྱིས་བཟུང་བ་ཞེས་བྱ་སྟེ། ནན་གྱིས་བཟུང་བ་ལ་ནི། ཉེས་པ་མེད་དོ། །དགེ་སློང་\r
མ་ནོར་ཅན་མོ་ཞེས་བྱ་བ་ཞིག་མཉན་དུ་ཡོད་པར་བསོད་སྙོམས་སྤྱོད་པ་ན། གཡོན་ཅན་རྣམས་ཀྱིས་བཟུང་སྟེ་ནགས་སྟུག་པོར་ཁྲིད་ནས་སུན་ཕྱུང་སྟེ་བཏང་བ་དང༌། དགེ་སློང་མ་དག་གིས་གནས་ནས་\r
བསྐྲད་ནས། འཕགས་མ། བདག་གིས་དགའ་བ་མ་ཚོར་རོ། །ཞེས་སྨྲས་པ་དང༌། ཁྱོད་གཡོན་ཅན་རྣམས་ཀྱིས་བཅིངས་ཏེ་ནགས་སྟུག་པོར་ཁྲིད་ནས་སུན་ཕྱུང་སྟེ་བཏང་བ་ཡིན་ན། ཅིའི་ཕྱིར་དགའ་\r
བ་མཚོར། དེ་ལྟར་གྱུར་པ་དགེ་སློང་མ་དག་གིས་དགེ་སློང་དག་ལ་སྨྲས་པ་དང༌། དགེ་སློང་དག་གིས་ཀྱང་བཅོམ་ལྡན་འདས་ལ་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། ཅི། ཁྱོད་\r
ཀྱིས་དགའ་བ་ཚོར་རམ། བཙུན་པ། བདག་གིས་དུས་ནས་བོས་དཀྲོགས་ཏེ་བདག་ལ་མ་འཛིན་ཅིག །ཅེས་སྨྲས་ན། དགའ་བ་ལྟ་ག་ལ་ཚོར། བཅོམ་ལྡན་འདས་ཀྱིས་བཀའ་སྩལ་པ། བུད་མེད་\r
ཀྱི་མོ་མཚོན་གྱི་ཕྱོགས་ནི། ལས་རྣམ་པར་སྨིན་པ་ལས་སྐྱེས་ཏེ། ངུ་བཞིན་པ་ནི། ནན་གྱིས་བཟུང་བ་ཞེས་བྱའོ། །བོས་དཀྲོགས་ནས་བདག་ལ་མ་འཛིན་ཅིག །ཅེས་སྨྲ་བ་ནི། ནན་གྱིས་བཟུང་བ་ཞེས་\r
བྱ་བ་སྟེ། ནན་གྱིས་བཟུང་བ་ལ་ཉེས་པ་མེད་དོ། །དགེ་སློང་མ་ཕོ་བྲང་སྐྱོང་ཞེས་བྱ་བ་ཞིག་མཉན་དུ་ཡོད་པར་བསོད་སྙོམས་སྤྱོད་པ་ན། གཡོན་ཅན་རྣམས་ཀྱིས་བཟུང་སྟེ་ནགས་སྟུག་པོར་ཁྲིད་ནས་\r

\r
སུན་ཕྱུང་སྟེ་བཏང་བ་ལ་དེ་དགེ་སློང་མ་དག་གིས་ཀྱང་གནས་ནས་བསྐྲད་པ་དང༌། དེས་སྨྲས་པ། བདག་གིས་དགའ་བ་ནི། མ་ཚོར་རོ། །འོན་ཀུན་དགའ་བོའི་དྲུང་དུ་སོང་ཞིག །ཅེས་སྨྲས་ནས་དེ་དེའི་དྲུང་དུ་\r
སོང་བ་དང༌། གནས་བརྟན་གྱིས་ཀྱང་མཐོང་ནས་དེས་གུས་པའི་ཚིག་ཏུ་མ་སྨྲས་པ་དང༌། གནས་བརྟན་གྱིས་ཀྱང་བསྐྲད་ནས་དེ་འདི་སྙམ་དུ། བདག་འདི་འདྲ་བར་འཚོ་ཞིང་འདུག་པ་བས། སོང་ལ་བུམ་\r
པ་བྱེ་མས་བཀད་བ་མགུལ་དུ་བཏགས་ཏེ་ཀླུང་ཨ་ཛིར་བ་ཏིར་མཆོང་ངོ༌། །སྙམ་དུ་བསམ་ནས་དེས་བུམ་པ་བྱེ་མས་བཀང་བ་མགུལ་དུ་བཏགས་ཏ་ཀླུང་ཨ་ཛི་ར་བ་ཏིར་མཆོངས་པ་དང༌། ཐ་གུ་ངན་པ་ཞིག་\r
པས་ཆད་དེ་བྱིང་ཞིང་ནུབ་པ་གཡོན་ཅན་རྣམས་ཀྱིས་མཐོང་ནས་དེ་དག་གིས་ཕྱུང་སྟེ་བཞག་ནས་ནམ་འདུ་ཤེས་སླར་རྙེད་པ་དང༌། དེ་ལ་སུན་འབྱིན་ཏོ། །དགེ་སློང་མ་དག་ཀྱང་ཚོལ་ཞིང་གནས་དེར་ལྷགས་\r
པ་དང༌། དེ་དག་གིས་དེ་ལ་སུན་འབྱིན་པར་མཐོང་ནས་དེས་སྨྲས་པ། འདི་སྔོན་ནི། དགེ་སློང་མ་ཡིན་ན། ད་དུང་ཡང་དགེ་སློང་མ་ཡིན་ནམ་ཞེས་སྨྲས་ནས་དེ་ལྟར་གྱུར་པ་དགེ་སློང་རྣམས་ལ་སྨྲས་པ་\r
དང༌། བཅོམ་ལྡན་འདས་ཀྱིས་བཀའ་སྩལ་པ། ཅི། ཁྱོད་ཀྱིས་དགའ་བ་ཚོར་རམ། བཙུན་པ། འགྲེས་ལྡོག་སུག་པ་གཡབས་ནས་བདག་ལ་མ་འཛིན་ཅིག །ཅེས་སྨྲས་ན། དགའ་བ་ལྟ་ག་\r
ལ་ཚོར། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག །བུད་མེད་ཀྱི་མོ་མཚན་གྱི་ཕྱོགས་ནི། ལས་རྣམ་པར་སྨིན་པ་ལས་སྐྱེས་ཏེ། འགྲེ་བ་ནི། ནན་གྱིས་བཟུང་བ་ཞེས་བྱ་བ་ནས་བདག་\r

\r
ལ་མ་འཛིན་ཅིག །ཅེས་སྨྲ་བ་ནི། ནན་གྱིས་བཟུང་བ་ཞེས་བྱ་བའི་བར་དུ་རྒྱས་པར་ཏེ། ནན་གྱིས་བཟུང་བ་ལ་ནི། ཉེས་པ་མེད་དོ། །མདོར་ན། ནོར་ཅན་དགོན་པར་འདུ་ཤེས་\r
དང༌། །བསོད་སྙོམས་བཅུ་དང་རྐུན་པོ་བཅུ། །གཞན་ཡང་ཤོ་གམ་གནས་ཀྱི་བཅུ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་ན་བཞུགས་སོ། །སྔོན་གྱི་རྫབ་དགེ་སློང་ནོར་ཅན་བསླབ་པའི་\r
གནས་མ་བཅས་པས་ལས་དང་པོ་པ་ལ་ནི། ཉེས་པ་མེད་དེ། བདག་གིས་ནི། ཤིང་མང་ཞིག་མ་བྱིན་པར་བླངས་ཏེ་འོངས་ན། གང་ལ་བདག་ལས་དང་པོ་པར་འགྱུར་ཞེས་སེམས་ལ་གདུང་ཞིང་\r
འགྱོད་དེ། འགྱོད་པར་གྱུར་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དང༌། བསླབ་པའི་གནས་མ་བཅས་པས་སྔོན་གྱི་རྫ་བ་དགེ་སློང་ནོར་ཅན་ནི། ཀུན་ལས་ཀྱང་འདས་ཏེ་\r
ཐམས་ཅད་དུ་ལས་དང་པོ་པ་ཡིན་པས་ལས་དང་པོ་པ་ལ་ཉེས་པ་མེད་དོ། །དགེ་སློང་ཞིག་དགོན་པ་ལ་བདག་པོ་མེད་པའི་ཡོ་བྱད་ལ་བདག་པོ་ཡོད་པར་འདུ་ཤེས་ནས་མ་བྱིན་པར་བླངས་པ་\r
དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། བདག་པོ་ཡོད་པ་ལ་བདག་པོ་ཡོད་པར་འདུ་ཤེས་ན། ཕས་ཕམ་པར་འགྱུར་རོ། །བདག་པོ་ཡོད་པ་ལ་ཐེ་ཚོམ་\r
དུ་གྱུར་ན། ཕས་ཕམ་པར་འགྱུར་རོ། །བདག་པོ་མེད་པ་ལ་བདག་པོ་ཡོད་པར་འདུ་ཤེས་ན། ཉེས་པ་སྦོམ་པོར་འགྱུར་རོ། །བདག་པོ་མེད་པ་ལ་བདག་པོ་མེད་པར་འདུ་ཤེས་ན། ཉེས་པ་མེད་\r

\r
དོ༑ ༑དགེ་སློང་གིས་བསོད་སྙོམས་འབྲས་ཆན་ཞིག་མི་དབང་བར་བླངས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །བསོད་སྙོམས་\r
འབྲས་ཆན་ལ་ཇི་ལྟ་བ་བཞིན་དུ་བསོད་སྙོམས་ཕྱེ་དང་ཕྱེ་ཚལ་བཙོས་པའི་བསོད་སྙོམས་དང༌། བསོད་སྙོམས་ཤ་དང༌། བསོད་སྙོམས་བག་ཚོས་རྣམས་ཐམས་ཅད་ཀྱང་དེ་བཞིན་དུ་ཉེས་པ་སྦོམ་\r
པོར་འགྱུར་རོ། །དགེ་སློང་ཞིག་མགྲོན་དུ་མ་བོས་པར་ཟན་ཟོས་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་བྱས་སུ་འགྱུར་\r
རོ༑ ༑ལྗོངས་ཀོ་ས་ལར་དགེ་འདུན་གྱིས་བཤོས་བགོད་པ་ན་དགེ་སློང་གཞི་པ་ཞིག་གྲོང་གཞན་དུ་སོང་བ་དང༌། དེ་དང་ལྷན་ཅིག་སྤྱོད་པ་གཉིས་ཤིག་ཡོད་དེ། དེ་གཉིས་ཀས་མཁན་པོའི་ཟན་སོ་སོར་\r
མནོས་པ་དང༌། དེ་གཉིས་འདི་སྙམ་དུ། ཁྱོད་ཀྱིས་ཀྱང་མནོས། ཁོ་བོས་ཀྱང་མནོས་ན། གང་གིས་མི་དབང་བར་བླངས་མི་ཤེས་ཏེ། ཕས་ཕམ་པའི་ཉེས་པར་མ་གྱུར་གྲང་སྙམ་དུ་བསམ་པ་དང༌།\r
བཅོམ་ལྡན་འདས་ཀྱིས་བཀའ་སྩལ་པ། བླངས་པ་ལ་ཉེས་པ་མེད་དེ། གཞན་ཤེས་པར་བྱོས་ཤིག །ལྗོངས་ཀོ་ས་ལར་དགེ་འདུན་གྱིས་བཤོས་བགོད་པ་ན། དགེ་སློང་གཞི་པ་ཞིག་གྲོང་གཞན་\r
དུ་སོང་ནས་དགེ་སློང་དེའི་མཛའ་བོ་དེས་དེའི་ཟན་མནོས་པ་དང༌། དེ་འོངས་ནས་སྨྲས་པ། ཚེ་དང་ལྡན་པ། ཁྱོད་ཀྱིས་ཁོ་བོའི་ཟན་མནོས་སམ། སྨྲས་པ། མནོས་སོ། །དགེ་སློང་དེས་ངས་མ་བཅོལ་བར་ཁྱོད་\r

\r
ཀྱིས་ཅི་ཕྱིར་མནོས་ཞེས་སྨྲས་པ་དང༌། དགེ་སློང་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། མ་བཅོལ་བར་ནི། མ་ནོད་ཅིག །ལྗོངས་\r
ཀོ་ས་ལར་དགེ་འདུན་གྱི་བཤོས་བགོད་པ་ན། དགེ་སློང་ནད་པ་ཞིག་ཡོད་དེ། དེའི་ནད་གཡོག་གིས་ཟན་མནོས་ཏེ། དེས་མནོས་ནས་སོང་བ་དང༌། དགེ་སློང་དེའང་དུས་འདས་ནས་དེས་ཇི་ལྟར་བྱ་བ་མི་\r
ཤེས་ནས་བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྔར་དུས་ལས་འདས་ལ། ཕྱིས་མནོས་ན་ནི། དེ་ཉིད་དུ་སླར་ཕུལ་ཅིག །འོན་ཏེ་སྔར་མནོས་ལ་ཕྱིས་དུས་ལས་འདས་ན། ཡོ་བྱད་གཞན་\r
ཇི་ལྟ་བ་དེ་ལྟར་བྱོས་ཤིག །དགེ་སློང་ཞིག་གིས་དགེ་སློང་ཞིག་ལ་འདི་སྐད་དུ། ཚེ་དང་ལྡན་པ། ཚུར་ཤོག །རྐུན་པོ་ལ་འདོང་ངོ༌། །ཞེས་སྨྲས་ནས་དེ་གཉིས་དོང་སྟེ་ལམ་གྱི་ཕྱེད་དུ་ཕྱིན་པ་དང༌།\r
བདག་ཅག་ནི། དགེ་བར་གསུངས་པའི་ཆོས་འདུལ་བ་ལ་རབ་ཏུ་བྱུང་བས་རྐུན་པོ་བྱས་ན་ནི། བདག་ཅག་གཉིས་མི་མཛེས་ཤིང་མི་རིགས་སོ། །སྙམ་སྟེ་ངོ་ཚ་བའི་ཆོས་དང་ལྡན་པར་གྱུར་ནས་དེ་གཉིས་\r
དེར་མ་དོང་བ་དང༌། དེ་གཉིས་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་བྱས་སུ་འགྱུར་རོ། །དེ་དགེ་སློང་ཞིག་གིས་དགེ་སློང་དག་ཅིག་ལ་ཚེ་\r
དང་ལྡན་པ་དག །ཚུར་ཤོག །རྐུན་པོ་ལ་འདོང་ཞེས་དེ་སྐད་སྨྲས་པ་དང༌། དེ་དག་དོང་ནས་ལམ་གྱི་ཕྱེད་དུ་ཕྱིན་པ་དང༌། བདག་ཅག་ནི། མི་མཛེས་སོ། །སྙམ་ནས་ངོ་ཚ་བའི་ཆོས་དང་ལྡན་པར་\r

\r
གྱུར་ཏེ་དེ་དེར་མ་དོང་བ་དང༌། དགེ་སློང་དེ་དག་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་བྱས་སུ་འགྱུར་རོ། །དེ་དག་བཞིན་དུ་བྱས་པ་ལས་གཅིག་\r
ནི། ངོ་ཚ་བའི་ཆོས་དང་ལྡན་ནས་དེ་འདི་སྙམ་དུ། དེ་སྟེ་མ་སོང་ན་ནི། དེ་དག་གིས་བདག་འཚོ་བ་དང་ཕྲལ་བར་འགྱུར་གྱི། བདག་སོང་ལ་བདག་གིས་མ་བྱིན་པར་མི་བླང་ཞིང་བདག་གི་སྐལ་བ་མི་བཀུར་རོ། །\r
སྙམ་དུ་བསམ་ནས་དེས་དེར་མ་བྱིན་པར་མ་བླངས། སྐལ་པ་ཡང་མ་ཁྱེར་བ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་བཞི་ཉེས་པ་མེད་དེ། ཉེས་བྱས་སུ་\r
འགྱུར་རོ། །དགེ་སློང་དག་གིས་དགེ་སློང་དག་ལ་ཚེ་དང་ལྡན་པ། ཚུར་ཤོག །རྐུན་པོ་ལ་འདོང་ངོ༌། །ཞེས་སྨྲས་ནས་དེ་དག་དེར་དོང་བ་དང༌། དེ་དག་ལས། ཕྱེད་ནི། ལས་བྱེད། ཕྱེད་ནི། ལམ་སྲུང་ངོ༌། །དེ་དག་\r
ལས་ལམ་སྲུང་བ་གང་ཡིན་པ་དེ་དག་འདི་སྙམ་དུ། བདག་ཅག་གིས་ནི། མ་བླངས་ཤིང༌། མ་བརྐུས་པས་ཉེས་པར་མི་འགྱུར་རོ། །སྙམ་དུ་བསམ་པ་དང༌། དེ་ལྟར་གྱུར་པ་དགེ་སློང་དག་གིས་ཐོས་ནས་\r
བཅོམ་ལྡན་འདས་ལ་གསོལ་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་དངོས་པོ་ཚང་ན། ཕས་ཕམ་པར་འགྱུར་རོ། །དངོས་པོ་མ་ཚང་ན། ཉེས་པ་སྦོམ་པོར་འགྱུར་རོ། །དགེ་སློང་\r
ཞིག་གིས་དགེ་སློང་ཞིག་ལ་ཚེ་དང་ལྡན་པ། ཚུར་ཤོག །རྐུན་པོ་ལ་འདོང་ངོ༌། །ཞེས་སྨྲས་ནས་དེ་དག་གིས་མ་བྱིན་པར་བླངས་པ་དང༌། གཞན་དུ་ནི། དངོས་པོ་མ་ཚང་གི། དེ་གཉིས་ཀྱིས་གང་\r

\r
ནས་བླངས་པ་དེ་ཉིད་དུ་དངོས་པོ་ཚང་ནས་དགེ་སློང་དེ་གཉིས་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། གནས་གང་ནས་བསྐྱོད་པ་དེའི་རིན་ཐང་\r
བརྩི་བར་བྱའོ། །དགེ་སློང་ཞིག་གིས་དགེ་སློང་དག་ཅིག་ལ་ཚེ་དང་ལྡན་པ་དག །ཚུར་ཤོག །རྐུན་པོ་ལ་འདོང་ངོ༌། །གང་གིས་ཅི་ཐོབ་པ་དེ་དེ་ཉིད་དབང་ངོ༌། །ཞེས་སྨྲས་ནས་དེ་དག་དེར་དོང་བ་དང༌། དེ་དག་\r
ལས་ཁ་ཅིག་གིས་ནི། ཐོབ། ཁ་ཅིག་གིས་ནི། མ་ཐོབ་ནས་དེ་དག་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ།།\r
དགེ་སློང་དེ་དག་ལ་རྐུན་པོས་ཀྱང་བྱིན། ཐུན་མོང་བ་དང༌། སྲུང་བ་དག་གིས་ཀྱང་བྱིན་ན། དེ་དག་འགྱོད་པ་སྐྱེས་ནས་མ་བླངས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་\r
གནང་བ་ནི། སྦྱིན་པར་བྱེད་པ་ལ་སྦྱིན་བདག་ཏུ་སེམས་ཉེ་བར་བཞག་སྟེ་ལོངས་ཤིག །དགེ་སློང་ཞིག་གི་ལྷན་ཅིག་སྤྱོད་པ་དེ་རྐུན་པོས་ཁྲིད་པ་དང༌། དེ་དེ་ནས་བོས་ཏེ་འོངས་ནས་དགེ་སློང་དེ་\r
འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་བདག་ཉིད་ཀྱིས་བདག་རྐུར་རུང་གི །ཉེས་པ་མེད་དོ། །དགེ་སློང་ཞིག་ལ་ཤོ་གམ་བཅད་པའི་རྫས་ཤིག་ལག་\r
ན་ཡོད་ན། དེ་སྟེ་ཤོ་གམ་གྱི་གནས་ལས་འདས་ན་ནི། ཕས་ཕམ་པར་འགྱུར་རོ། །དེ་འདི་སྙམ་དུ། འདི་ནི། བདག་གི་མའི་འོ། །འདི་ནི། བདག་གི་ཕའི་འོ། །འདི་ནི། བདག་གི་ཕུ་བོའི་འོ། །\r

\r
འདི་ནི། བདག་གི་སྲིང་མོ་དང༌། མཁན་པོ་དང༌། སློབ་དཔོན་དང༌། མཆོད་རྟེན་དང༌། དགེ་འདུན་རྣམས་ཀྱིའོ། །སྙམ་དུ་བསམ་ནས་མང་པོ་ལ་བསྔོས་ཏེ་འདས་ན། ཉེས་པ་སྦོམ་པོར་འགྱུར་རོ། །ནམ་\r
མཁའ་ལས་འདས་ན་ནི། ཉེས་པ་མེད་དོ། །མདོར་ན། ཁྲིའུ་དང་གླེགས་བམ་སེང་རས་དང༌། །ཆང་དང་ཤ་དང་གོས་དང་ནང༌། །ཕྱག་དར་ཁྲོད་དང་དུར་ཁྲོད་དང༌། །དུར་ཁྲོད་ཀྱི་ནི་གནས་གཉིས་སོ། །དགེ་སློང་\r
ཞིག་གིས་ཁྲིའུ་ཞིག་བརྙས་ནས་ཁྱེར་ཏེ་འོངས་ནས་དེས་སླར་མི་སྦྱིན་ནོ། །སྙམ་དུ་བསམ་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་\r
མེད་དེ༑ ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་གླེགས་བམ་ཞིག་བརྙས་ནས་ཁྱེར་ཏེ་འོངས་པ་དང༌། དེ་ཡང་རྒྱས་པར་དེ་བཞིན་ནོ། །དགེ་སློང་ཞིག་གིས་སེང་རས་ཤིག་མ་བྱིན་པར་བླངས་\r
ཏེ༑ དེས་དེ་བརྐུས་ནས་བཤིག་པ་དང༌། དེའི་ནང་ནས་དར་རིན་ཐང་ཆེན་པོ་ཞིག་བྱུང་སྟེ། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། སེང་རས་ཀྱི་རིན་ཐང་བརྩི་བར་\r
བྱའོ༑ ༑རྐུན་པོ་དག་གིས་ཆང་ཞིག་ཁྱེར་ཏེ་དགོན་པ་ལ་དོང་ནས་ཆང་ཁ་ཅིག་ནི། འཐུངས། ཁ་ཅིག་ནི། སྦས་ཏེ་དོང་བ་དང༌། དགེ་སློང་དག་ཀྱང་གནས་དེར་ཉིན་པར་སྤྱོད་པའི་ཕྱིར་དོང་པ་དང༌། དེ་དག་\r
གིས་དེ་མཐོང་ནས་དེ་དག་གིས་ཚྭར་འགྱུར་གྱི། སོང་ལ་གཙུག་ལག་ཁང་དུ་སྐྱོལ་ཅིང༌། ཅེས་སྨྲས་ནས། དེ་གཙུག་ལག་ཁང་དུ་བསྐྱལ་ཏོ། །རྐུན་པོ་དག་ཀྱང་སྐོམ་ནས་དེར་སོང་སྟེ་བཙལ་བ་\r

\r
དང༌། མ་རྙེད་ནས་དེ་དག་གིས་དགེ་སློང་དེ་དག་མཐོང་སྟེ་དེ་དག་ལ་བཙུན་པ། ཀྱེ་ཁྱེད་ཀྱིས་ཆང་ཞིག་མ་བསྣམས་སམ་ཞེས་དྲིས་པ་དང༌། དགེ་སློང་དེ་དག་གིས་ཁྱེར་\r
རོ༑ ༑ཞེས་སྨྲས་པ་དང༌། རྐུན་པོས་བཙུན་པ། ཁོ་བོ་ཅག་གི་ཆང་བརྐུས་པས་ཁྱེད་ནི། རྐུན་མའོ། །ཞེས་སྨྲས་པ་དང༌། དགེ་སློང་དེ་དག་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ།\r
ཉེས་པ་མེད་དེ། བདག་པོ་ཡོད་དམ་མེད་ཤིན་ཏུ་བརྟགས་ལ་བླང་བར་བྱའོ། །དེ་ལྟར་ཤ་ལའང་དེ་བཞིན་ནོ། །རྐུན་པོས་གྲོང་བཅོམ་ནས་རམ་མདར་བསྙེགས་པ་དང༌། གཙུག་ལག་ཁང་དུ་ཕྱིན་\r
ཏེ་དེ་དག་སྐྲག་པས་གཙུག་ལག་ཁང་དུ་སོང་ནས་གོས་ཀྱང་དགེ་སློང་དག་ལ་ཕུལ་ནས་དགོན་པ་ལ་བྲོས་པ་དང༌། ཁྱིམ་བདག་དེ་དག་གིས་གཙུག་ལག་ཁང་དེ་བསྐོར་ནས་དེ་དག་གཙུག་ལག་ཁང་\r
དུ་དོང་བ་དང་དེ་དག་གིས་དགེ་སློང་དག་གི་ལག་པ་ན་གོས་དེ་དག་འདུག་པར་མཐོང་ནས་དེ་དག་གིས་གོས་འདི་ནི། བདག་ཅག་གིའོ། །ཞེས་སྨྲས་པ་དང༌། དགེ་སློང་དེ་དག་གིས་ཁོ་བོ་ཅག་ལ་རྐུན་པོས་\r
བྱིན་ནོ༑ ༑ཞེས་སྨྲས་པ་དང༌། དགེ་སློང་དེ་དག་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། རྐུན་པོས་བརྐུས་ནས་བསྟབ་པའི་ནོར་མ་ལེན་ཅིག །འོན་ཏེ་རྐུན་\r
པོ་རྒྱལ་མཚན་ཅན་ཞིག་གིས་བྱིན་ན་ནི། དེ་ལས་བླངས་པར་བྱོས་ལ། གོས་གྲིས་དྲོས་ལ་ཁ་དོག་བསྒྱུར་ཏེ་ཆོངས་ཤིག །དེ་ཁ་དོག་བསྒྱུར་ཀྱང་སླར་སློང་ན། དེའང་བྱིན་ཅིག །བཙོ་བླག་\r

\r
མཁན་ཞིག་གིས་གོས་ཐལ་ཆུའི་ནང་དུ་བཅུག་པ་དང༌། དེས་བརྗེད་དེ་གྲོང་དུ་སོང་ངོ༌། །དེས་ཡང་གོས་དྲན་པར་གྱུར་ནས་དེ་སླར་ལོག་སྟེ་སོང་བ་དང༌། དགེ་སློང་ཞིག་ཀྱང་ཕྱག་དར་ཁྲོད་ཀྱི་གོས་ཚོལ་\r
ཞིང་གནས་དེར་ཕྱིན་ནས་དེ་གོས་དེ་མཐོང་སྟེ་དགེ་སློང་དེས་གོས་དེ་བླངས་ནས་སོང་བ་དང༌། བཙོ་བླག་མཁན་དེས་མཐོང་ནས་བཙུན་པ། གོས་མ་བརྐུ་ཞེས་སྨྲས་པ་དང༌། དགེ་སློང་གིས་ཁོ་བོ་ཕྱག་དར་\r
ཁྲོད་ཀྱི་གོས་ཚོལ་བ་ལས་འདི་མཐོང་ན། ཁྱོད་ལ་འདི་ཅིར་དགོས་ཞེས་སྨྲས་པ་དང༌། བཙོ་བླག་མཁན་གྱིས་བཙུན་པ། ཁོ་བོས་གོས་འདི་ཐལ་སྐྱོར་བཅུག་པ་ལས་བརྗེད་དེ། འདི་ནི། བདག་གི་གོས་\r
ལགས་ཀྱི། མ་བརྐུ་ཞིག །ཁྱོད་ཀྱིས་ནི། མ་བྱིན་པར་བླངས་སོ། །ཞེས་སྨྲས་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། བདག་པོ་གཞན་ཡོད་\r
དམ་མེད་ཤིན་ཏུ་བརྟགས་ལ་བླང་བར་བྱའོ། །བཙོ་བླག་མཁན་གྱིས་གོས་ཤིག་བཀྲུས་ཏེ་ཤིང་དྲུང་དུ་འདུག་པ་དང༌། ཕྱག་དར་ཁྲོད་པ་ཞིག་ཕྱག་དར་ཁྲོད་པའི་གོས་ཚོལ་ཞིང་གནས་དེར་ཕྱིན་ཏེ། དེས་\r
གོས་དེ་མཐོང་ནས་གོས་དེ་བླངས་ཏེ་སོང་བ་དང༌། བཙོ་བླག་མཁན་དེས་མཐོང་ནས་བཙུན་པ། འདི་ནི། བདག་གིས་གོས་ལགས་ཀྱི། མ་བརྐུ་ཞིག །ཅེས་སྨྲས་པ་དང༌། དེ་སྟེ་ཁྱོད་ཀྱི་ཡིན་ན། སླར་\r
ཁྱེར་ཅིག །དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་བརྟག་པར་བྱ་བ་རྒྱས་པར་རོ། །ཁྱིམ་བདག་ཅིག་གིས་གོས་བཞག་སྟེ་བཤང་བ་བྱེད་པ་དང༌། ཕྱག་\r

\r
དར་ཁྲོད་པ་ཞིག་ཕྱག་དར་ཁྲོད་པའི་གོས་ཚོལ་ཞིང་གནས་དེར་ཕྱིན་པ་དེས་མཐོང་ནས་དེས་དེ་ཁྱེར་ཏེ་སོང་བ་དང༌། ཁྱིམ་བདག་དེའང་ལངས་ཏེ་བཙུན་\r
པ། འདི་ནི། བདག་གི་བགོ་བ་ལགས་ཀྱི། མ་བརྐུ་ཞིག །ཅེས་སྨྲས་པ་དང༌། དེ་སྟེ་ཁྱོད་ཀྱི་ཡིན་ན། སླར་ཁྱེར་ཅིག །དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་\r
བཀའ་སྩལ་པ། ཉེས་པ་མེད་དེ། ཤིན་ཏུ་རྟོགས་ལ་ཁྱེར་ཅིག །ཛེ་ཏའི་ཚལ་ནས་ཤིན་ཏུ་མི་རིང་བ་ཞིག་ན་ཞིང་རྨེད་པའི་ལས་བྱེད་པ་ཞིག་གོས་རྣམས་བཞག་སྟེ་ཞིང་རྨེད་\r
པ་དང༌། དགེ་སློང་ཕྱག་དར་ཁྲོད་པ་ཞིག་ཕྱག་དར་ཁྲོད་ཀྱི་གོས་ཚོལ་ཞིང་གནས་དེར་ཕྱིན་ཏེ་དེས་གོས་དེ་མཐོང་ནས་དེས་གོས་དེ་ཁྱེར་ཏེ་སོང་བ་དང༌། ཞིང་རྨེད་པའི་ལས་བྱེད་པ་དེས་\r
མཐོང་ནས་བཙུན་པ། གོས་མ་བརྐུ་ཞིག །ཅེས་སྨྲས་པ་དང༌། དེས་དེ་ལ་མ་ཉན་པ་དང༌། དེས་ཀྱང་བརྒྱུགས་ཏེ་བཟུང་ནས་བཙུན་པ། རིགས་སམ། གོས་དེ་མ་བྱིན་པར་མ་བླང་\r
ཞིག །འདི་ནི། ཁོ་བོ་ཕྱག་དར་ཁྲོད་ཀྱི་གོས་ཚོལ་བ་ན་མཐོང་སྟེ་ཁྱོད་ལ་འདི་ཅིར་དགོས། བཙུན་པ། གོས་འདི་བཞག་ནས་བདག་ཞིང་རྨེད་རྨེད་དེ། གོས་འདི་ནི། བདག་\r
གིའོ། །ཞེས་སྨྲས་ནས་དེ་སྟེ་ཁྱོད་ཀྱི་ཡིན་ན། སླར་ཁྱེར་ཅིག །དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཤིན་ཏུ་བརྟགས་པར་\r

\r
བགྱིས་ཏེ་ལོངས་ཤིག །ཁྱིམ་བདག་ཅིག་གིས་དགེ་སྦྱོང་ཤཱཀྱའི་བུ་རྣམས་ནི། ལྟུང་བའི་གོས་རྣམས་ཕྱར་དར་གྱི་གོས་སོ། །ཞེས་ཁྱེར་རོ། །ཞེས་ཐོས་པ་དང༌། དེས་རེས་རིན་ཆེ་བ་\r
ཞིག་ལ་ཀཪྴ་པ་ཎ་བརྒྱད་ཕུར་པ་ཕུར་ཏེ་ཕྱག་དར་སྤུངས་པའི་ཁྲོད་དུ་བརྐོས་ནས་སྦས་ཏེ་ཁ་ཚར་ཙམ་ཞིག་སྣང་བར་བྱས་ཏེ་སོང་བ་དང༌། དགེ་སློང་ཞིག་ཕྱག་དར་ཁྲོད་ཀྱི་གོས་ཚོལ་ཞིང་གནས་\r
དེར་ཕྱིན་ཏེ། དེས་ཁ་ཚར་མཐོང་ནས་དེས་དེ་ནས་དྲངས་ཏེ་ཁྱེར་བ་དང༌། ཁྱིམ་བདག་དེས་མཐོང་ནས་བཙུན་པ། རས་མ་བརྐུ་ཞིག །ཅེས་སྨྲས་པ་དང༌། དགེ་སློང་གིས། ངས་འདི་ནི།\r
ཕྱག་དར་ཁྲོད་ཀྱི་གོས་ཚོལ་བ་ལས་རྙེད་ན། དེ་ཁྱོད་ལ་ཅིར་དགོས་ཞེས་སྨྲས་པ་དང༌། བཙུན་པ། བདག་གིས་ནི། དགེ་སྦྱོང་ཤཱཀྱའི་བུ་རྣམས་ཀྱིས་ལྟུང་བའི་གོས་གང་རྙེད་པ་དེ། ཕྱག་དར་\r
ཁྲོད་པའོ། །ཞེས་ཏེ་ཁྱེར་རོ། །ཞེས་ཐོས་ནས་བདག་གིས་རས་ལ་ཀཪྴ་པ་ཎ་བརྒྱད་ཕུར་པ་ཕུར་ཏེ་ཕྱག་དར་སྤུངས་པར་སྦས་པའོ། །དགེ་སློང་དེས་ཀཪྴ་པ་ཎ་བརྒྱད་པོ་དེ་མཐོང་ནས་དེ་སྟེ་ཁྱོད་\r
ཀྱི་ཡིན་ན། ཁྱེར་ཅིག །ཅེས་སྨྲས་ནས་དགེ་སློང་དེ་འགྱོད་པ་སྐྱེས་པ་དང༌། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཤིན་ཏུ་བརྟགས་ལ་བཀུར་བར་བྱའོ། །ཁྱིམ་བདག་\r
གི་ཁྱེའུ་ཞིག་གིས་སྲང་དུ་གོས་བཞག་སྟེ་རྩེད་མོ་རྩེའོ། །དེ་རྩེས་ནས་ཁྱིམ་དུ་སོང་བ་དང༌། དགེ་སློང་ཞིག་ཕྱག་དར་ཁྲོད་ཀྱི་གོས་ཚོལ་ཞིང་གནས་དེར་འོངས་པ་དང༌། དེས་གོས་དེ་མཐོང་ནས་\r

\r
དེས་དེ་བླངས་ཏེ་སོང་བ་དང༌། བུད་མེད་ཅིག་ཀྱང་ཁྱིམ་དེ་ནས་བྱུང་སྟེ་དེས་ཀྱང་དགེ་སློང་དེ་མཐོང་ནས་བཙུན་པ། གོས་མ་བརྐུ་ཞིག །ཅེས་སྨྲས་པ་དང༌། འདི་\r
ནི། ཁོ་བོས་ཕྱག་དར་ཁྲོད་ཀྱི་གོས་ཚོལ་བ་ན་རྙེད་དོ། །བཙུན་པ། ཁོ་མོའི་ཁྱེའུ་རྩེ་བ་ན་གོས་བརྗེད་དེ་ཁྱིམ་དུ་མཆིས་སོ། །ཞེས་སྨྲས་པ་དང༌། དེ་སྟེ་ཁྱོད་ཀྱི་ཡིན་ན། ཁྱེར་ཅིག །དགེ་\r
སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་བརྟགས་ལ་བླང་བར་བྱོས་ཤིག །དགེ་སློང་ཞིག་གིས་ཕྱག་དར་ཁྲོད་པའི་གོས་སྦས་ཏེ་མཉན་དུ་ཡོད་པར་\r
བསོད་སྙོམས་ལ་ཞུགས་པ་དང༌། དགེ་སློང་གཞན་ཞིག་ཀྱང་ཕྱག་དར་ཁྲོད་ཀྱི་གོས་ཚོལ་ཞིང་གནས་དེར་ཕྱིན་ནས་དེས་དེ་མཐོང་སྟེ་བཀྲུས་པ་དང༌། དགེ་སློང་དེས་ཀྱང་ཕྱག་དར་ཁྲོད་\r
ཀྱི་གོས་བཙལ་ན་མ་རྙེད་ནས་དེས་དགེ་སློང་དེ་འཁྲུ་བ་མཐོང་ནས། དེས་ཚེ་དང་ལྡན་པ། ཁྱོད་ལ་ནི། ཕས་ཕམ་པའི་ཉེས་པ་བྱུང་ངོ༌། །ཞེས་སྨྲས་པ་དང༌། ཅིའི་ཕྱིར། ཁོ་བོའི་ཕྱག་དར་\r
ཁྲོད་ཀྱི་གོས་འདི་མ་བྱིན་པར་བླངས་པའི་ཕྱིར་རོ། །འདི་ལ་ནི། བདག་པོ་ཡོད་པར་ཁོ་བོས་མ་ཤེས་སོ། །ཞེས་སྨྲས་པ་དང༌། དགེ་སློང་དེ་འགྱོད་པ་སྐྱེས་ནས་བཅོམ་ལྡན་\r
འདས་ཀྱིས་བཀའ་སྩལ་པ། ཉེས་པ་མེད་དེ། ཤིན་ཏུ་བརྟགས་ལ་བླང་བར་གྱིས་ཤིག །དགེ་སློང་དེ་དག་གིས་ཀྱང་མི་གཙང་བས་རེག་པའི་ཕྱག་དར་ཁྲོད་ཀྱི་གོས་བཅངས་\r

\r
པ་དང༌། ལྷ་ཕྲན་རྣམས་འཕྱ་ནས་བཅོམ་ལྡན་འདས་ཀྱིས་བཀའ་སྩལ་པ། ཕྱག་དར་ཁྲོད་ཀྱི་གོས་ནི། ཤིན་ཏུ་བཀྲུས་ཏེ་ལེགས་པར་བཙེམས་ལ་བཅང་བར་བྱ་ཡི། དགེ་སློང་དག་གིས་མི་\r
གཙང་བས་རེག་པའི་ཕྱག་དར་ཁྲོད་ཀྱི་གོས་མ་འཆང་ཞིག །འཆང་བ་གང་ཡིན་པ་དེ་ནི། ཉེས་བྱས་སུ་འགྱུར་རོ། །དགེ་སློང་དེ་དག་གིས་བདག་པོ་ཡོད་པའི་དུར་ཁྲོད་ནས་གོས་བླངས་\r
པ་དང༌། རིགས་ངན་རྣམས་ཀྱིས་གང་ཅུང་ཟད་བདག་ཅག་གིས་ལས་སུ་བྱ་བ་ཐམས་ཅད་འདི་དག་གི་ཕྱིར་བྱེད་ན། འདི་ནས་གོས་མ་བརྐུ་ཞིག །ཅེས་དེ་སྐད་མི་སྙན་པར་སྨྲ་བ་དང༌། བཅོམ་\r
ལྡན་འདས་ཀྱིས་བཀའ་སྩལ་པ། བདག་པོ་དང་བཅས་པའི་དུར་ཁྲོད་ནས་གོས་མ་ལེན་ཅིག །བླངས་ན། ཉེས་པ་སྦོམ་པོར་འགྱུར་རོ། །དུར་ཁྲོད་ནས་ཤིན་ཏུ་མི་རིང་བ་ཞིག་ན་ལོག་\r
པའི་ལྷ་ཁང་ཞིག་ཡོད་དེ། དེ་ནས་རས་ཤིག་རླུང་གིས་ཁྱེར་ནས་དུར་ཁྲོད་དུ་ལྷུང་བ་དང༌། དགེ་སློང་ཞིག་ཕྱག་དར་ཁྲོད་ཀྱི་གོས་ཚོལ་ཞིང་དུར་ཁྲོད་དུ་འོངས་པ་དེས་རས་དེ་རྙེད་ནས་\r
དེ་བླངས་ཏེ་ཁྱེར་བ་དང༌། ལོག་པའི་ལྷ་ཁང་ན་གནས་པ་དེ་དག་གིས་མཐོང་ནས་བཙུན་པ། བདག་གི་རས་འདི་ལོག་པའི་ལྷ་ཁང་ནས་དུར་ཁྲོད་དུ་ལྷུང་བ་ཡིན་གྱི། རས་འདི་\r
མ་བརྐུ་ཞིག །ཅེས་སྨྲས་པ་དང༌། དེ་སྟེ་ཁྱོད་ཀྱི་ཡིན་ན། སླར་ཁྱེར་ཅིག །དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། བདག་པོ་གཞན་\r

\r
ཡོད་མེད་ཤིན་ཏུ་རྟོགས་ལ་ལོངས་ཤིག།། །།སརྦ་མངྒ་ལཾ།། །།\r

\r
empty page\r